URLs,Headers,Times,Descriptions,Texts
https://tvn24.pl/swiat/francja-brigitte-macron-przeciwna-formom-neutralnym-plciowo-w-jezyku-francuskim-st6497130,"Brigitte Macron przeciwna formom neutralnym płciowo w języku francuskim. ""Nauka francuskiego i tak jest już trudna""","15 grudnia 2022, 13:56","Brigitte Macron, pierwsza dama Francji, wyraziła swój sprzeciw dla wprowadzania w języku francuskim form neutralnych pod względem płci. ""Mówię za milczącą większość"" - twierdzi.","Brigitte, żona prezydenta Francji Emmanuela Macrona, wypowiedziała się przeciwko stosowaniu w języku francuskim form neutralnych pod względem płci, pisze ""The Independent"". Jak wskazała w rozmowie z magazynem ""L'Obs"", jej podejście wynika z miłości do języka. W przeszłości pierwsza dama była nauczycielką literatury. ZOBACZ TEŻ: LGBTQ+. Kim jest plus? Oto pojęciownik (jak mówić, żeby nie obrażać) W języku francuskim, nawet w urzędowych pismach, coraz częściej pojawiają się końcówki neutralne płciowo. Posługiwała się nimi m.in. rada miejska Paryża czy administracja Uniwersytetu w Sorbonie. Chodzi o stosowanie form, które uwzględniałyby jednocześnie obie płcie, osoby transpłciowe, a także osoby, które nie identyfikują się z żadną płcią, czyli niebinarne. To na przykład ""iel"" (w liczbie pojedynczej) i ""iels"" (w liczbie mnogiej) zamiast ""il"" (on) i ""elle"" (ona) lub ""ils"" (oni) i ""elles"" (one). Czasem to także dodawanie żeńskiej końcówki ""-e"" i odpowiedzialnej za liczbę mnogą ""-s"" do słów rodzaju męskiego, aby je zneutralizować pod względem płci. Brigitte Macron, która rzadko komentuje sprawy polityczne, już w zeszłym roku skrytykowała stosowanie form neutralnych językowo, gdy słowo ""iel"" zostało dodane do słownika wydawnictwa Dictionnaires Le Robert. - Są dwa zaimki: ""il"" i ""elle"" - podkreśliła. - Język jest piękny, a dwa zaimki są w porządku - dodała. Kilka dni temu w rozmowie z magazynem ""L'Obs"" powtórzyła swoje stanowisko. - Nauka francuskiego i tak jest już trudna. Nie dodawajmy złożoności do złożoności. To kwestia dotycząca kultury - powiedziała. Zaznaczyła przy tym, że nie jest przeciwko zmianom płci, ale wypowiada się w imieniu milczącej większości, która nie chce zmian w języku. Akademia Francuska, która zajmuje się ustalaniem norm języka francuskiego, również jest przeciwna wprowadzaniu takich zmian i wskazuje, że wynikają one z wpływu amerykańskiej kultury. ZOBACZ TEŻ: Nauczycielka, w której zakochał się uczeń, przyszły prezydent Francji. Kim jest Brigitte Macron?"
https://tvn24.pl/polska/sejmowa-komisja-przeciwko-uchyleniu-immunitetu-przemyslawowi-czarnkowi-za-uchyleniem-tomaszowi-treli-st6491809,"Komisja przeciwko uchyleniu immunitetu Czarnkowi, za uchyleniem w przypadku Treli","14 grudnia 2022, 7:02","Sejmowa komisja regulaminowa odrzuciła wniosek o uchylenie immunitetu poselskiego Przemysławowi Czarnkowi z Prawa i Sprawiedliwości. Jednocześnie pozytywnie zaopiniowała wniosek o uchylenie immunitetu wiceszefowi klubu Lewicy Tomaszowi Treli. W pierwszej sprawie chodzi o wypowiedź Czarnka, który mówił, że ""osoby LGBT nie są równe ludziom normalnym"". W drugiej - o wniosek z oskarżenia prywatnego byłej posłanki PiS Krystyny Pawłowicz.","Sejmowa komisja Regulaminowa, Spraw Poselskich i Immunitetowych rozpatrywała we wtorek dwa wnioski o uchylenie immunitetów. Pierwszy z nich to wniosek z oskarżenia prywatnego byłej posłanki Prawa i Sprawiedliwości, obecnej sędzi Trybunału Konstytucyjnego Krystyny Pawłowicz o wyrażenie zgody na pociągnięcie do odpowiedzialności karnej posła Tomasza Treli (Lewica), drugi wniosek również oskarżycieli prywatnych o pociągnięcie do odpowiedzialności karnej posła Przemysława Czarnka (PiS). W trakcie posiedzenia poseł Andrzej Szejna ustanowiony przez Trelę jako obrońca, wyjaśnił, że wiceszef klubu Lewicy w ramach swojego mandatu interweniował w sprawie oświadczenia majątkowego sędzi TK Krystyny Pawłowicz. - Możliwość wglądu w majątek zgromadzony przez osoby piastujące pewne urzędy jest ważnym elementem zasady jawności życia publicznego - podkreślał Szejna. Przekonywał, że uchylenie immunitetu posłowi Treli byłoby nieetycznym działaniem na rzecz byłej posłanki Prawa i Sprawiedliwości. Sam Trela przekonywał, że obywatel ma prawo spojrzeć w oświadczenie majątkowe tych osób, które zarabiają pieniądze dzięki obywatelom. Pełnomocnik Pawłowicz twierdził natomiast, że w tym przypadku posłowi zostać powinien zniesiony immunitet formalny. Po burzliwej dyskusji, posłowie opowiedzieli się w głosowaniu za zniesieniem immunitetu wiceszefowi klubu Lewicy. Na tym samym posiedzeniu komisja negatywnie zaopiniowała wniosek o odrzucenie immunitetu Przemysławowi Czarnkowi z PiS. Jak wyjaśniała przedstawicielka oskarżenia, wniosek dotyczy wypowiedzi obecnego ministra edukacji Czarnka z 13 czerwca 2020 roku dla jednej z telewizji, w której stwierdził on, że ""osoby LGBT nie są równe ludziom normalnym"". W imieniu ministra Czarnka głos zabrał na komisji wiceminister edukacji Tomasz Rzymkowski, który zaznaczył, że wypowiadając przytoczony fragment, Czarnek występował jako poseł, gdyż wówczas nie był jeszcze ministrem edukacji. Rzymkowski zwracał również uwagę na konstytucyjną gwarancje wyrażania własnej opinii i realizację prawa do wolności słowa. Wyjaśnił, że wypowiedź Czarnka odnosiła się do pewnych zachowań, a nie do konkretnych osób, i wnosił o odrzucenie wniosku."
https://tvn24.pl/swiat/usa-ustawa-uznajaca-malzenstwa-jednoplciowe-prezydent-usa-joe-biden-podpisal-ustawe-st6492339,Biden podpisał ustawę uznającą małżeństwa jednopłciowe,"14 grudnia 2022, 5:24","Ustawa potwierdzająca federalne uznanie małżeństw osób tej samej płci została podpisana przez prezydenta USA Joe Bidena. Ustawa ma w zamierzeniu ochronić obowiązujące od 2015 roku uznawanie takich małżeństw przed ewentualnymi zmianami, jakie mogłyby zostać zaprowadzone przez Sąd Najwyższy.","Prezydent USA Joe Biden podpisał we wtorek ustawę potwierdzającą federalne uznanie małżeństw między przedstawicielami tej samej płci. - Dziś Ameryka dokonuje kluczowego kroku w kierunku równości, w kierunku wolności, i sprawiedliwości nie tylko dla niektórych, ale dla wszystkich - powiedział Biden przed podpisaniem podpisywania ustawy w Ogrodzie Różanym przed Białym Domem. - Małżeństwo to prosta propozycja: kogo kochasz i czy będziesz lojalny wobec tej osoby, którą kochasz? To prawo uznaje, że wszyscy powinni mieć prawo, by sami odpowiedzieć na te pytania bez ingerencji państwa - dodał. Podczas ceremonii wystąpili wspierający ruch LGBT muzycy Sam Smith i Cyndi Lauper. Biden wspominał, że kiedy po raz pierwszy opowiedział się za prawem do małżeństw jednopłciowych podczas kampanii wyborczej w 2012 roku, ""wpadł w tarapaty"". Ostatecznie prawo takie zostało wprowadzone decyzją Sądu Najwyższego w 2015 roku w wyroku Obergefell przeciwko Hodges. Demokraci zgłosili projekt ustawy kodyfikującej te przepisy po tym, jak w tym roku Sąd Najwyższy unieważnił federalne prawo do aborcji opierające się na innym precedensowym wyroku w sprawie Roe przeciwko Wade z 1972 roku. W uzasadnieniu jeden z sędziów, Clarence Thomas, zasugerował, że Sąd Najwyższy powinien ponownie rozpatrzeć wyrok w sprawie małżeństw jednopłciowych."
https://tvn24.pl/swiat/usa-ustawe-zapewniajaca-prawo-do-zawierania-malzenstw-jednoplciowych-przeglosowana-w-kongresie-st6423667,Kongres przegłosował ustawę kodyfikującą prawo do zawierania małżeństw jednopłciowych,"9 grudnia 2022, 7:48","Izba Reprezentantów USA ostatecznie zatwierdziła ustawę, która zapewnia federalne uznanie małżeństw osób tej samej płci i mieszanych rasowo. Jest to środek stworzony z obawy, że Sąd Najwyższy mógłby ewentualnie odwrócić uznanie dla prawnego uznania takich związków. - Ponadpartyjne przyjęcie Respect for Marriage Act znaczącą przewagą głosów da spokój ducha milionom LGBTQI+ i międzyrasowym parom, które teraz mają zagwarantowane prawa i ochrony przysługujące im i ich dzieciom - oświadczył prezydent USA Joe Biden.","Izba Reprezentantów przyjęła w czwartek ustawę kodyfikującą w prawie amerykańskim uznanie małżeństw jednopłciowych i mieszanych rasowo. Ustawa miała na celu zapewnić dalsze uznawanie takich małżeństw niezależnie od ewentualnych przyszłych wyroków Sądu Najwyższego. Ustawa Respect for Marriage Act, którą już w listopadzie przegłosował Senat, została przyjęta przez Izbę stosunkiem głosów 258-169. Zagłosowali za nią wszyscy demokraci i 39 republikanów. Jak stwierdziła podczas debaty spiker Izby Nancy Pelosi, nowe prawo ma ""uniemożliwić prawicowym ekstremistom"" podważenia legalności małżeństw jednopłciowych. Prawo do takich małżeństw zostało wprowadzone decyzją Sądu Najwyższego w 2015 roku w wyroku Obergefell przeciwko Hodges. Część republikanów przeciwnych ustawie argumentowała, że otworzy ona drogę do pozwów przeciwko instytucjom religijnym sprzeciwiających się takim małżeństwom. W ostatecznej wersji tekstu znalazła się jednak poprawka mówiąca, że organizacje religijne nie są zobligowane do ""świadczenia żadnych usług"" dla celów celebracji małżeństwa. Demokraci zgłosili projekt po tym, jak Sąd Najwyższy unieważnił federalne prawo do aborcji opierające się na innym precedensowym wyroku w sprawie Roe przeciwko Wade z 1972 roku. W uzasadnieniu nowego jeden z sędziów, Clarence Thomas zasugerował, że Sąd powinien ponownie rozpatrzeć wyrok w sprawie małżeństw jednopłciowych. - Ponadpartyjne przyjęcie Respect for Marriage Act znaczącą przewagą głosów da spokój ducha milionom LGBTQI+ i międzyrasowym parom, które teraz mają zagwarantowane prawa i ochrony przysługujące im i ich dzieciom - powiedział w oświadczeniu prezydent Joe Biden, który zapowiedział podpisanie ustawy."
https://tvn24.pl/swiat/usa-senat-przyjal-ustawe-o-ochronie-malzenstw-osob-tej-samej-plci-st6272222,Senat USA przyjął ustawę o ochronie małżeństw osób tej samej płci,"30 listopada 2022, 5:47","Senat USA przyjął we wtorek ustawę, która chroni na poziomie federalnym uznawanie małżeństw osób tej samej płci. Środek ten został podjęty w odpowiedzi na obawy, że Sąd Najwyższy może unieważnić decyzję z 2015 roku, która zalegalizowała ten rodzaj małżeństw w całym kraju.","Przyjęta przez amerykański Senat ustawa o ochronie małżeństw osób tej samej płci - która może wymagać od federalnych władz uznania małżeństwa w stanie, w którym zostało zawarte - ma stanowić zabezpieczenie na wypadek, gdyby Sąd Najwyższy wystąpił przeciwko małżeństwom osób tej samej płci. - Wykonaliśmy długi, ale nieubłagany marsz w kierunku większej równości - powiedział przywódca większości w Senacie Chuck Schumer. - Przyjmując tę ustawę, Senat wysyła wiadomość, którą każdy Amerykanin musi usłyszeć: bez względu na to, kim jesteś i kogo kochasz, ty również zasługujesz na godność i równe traktowanie zgodnie z prawem - dodał. Ustawa została przyjęta stosunkiem głosów 61 do 36 - do jej uchwalenia potrzebnych było 60 głosów. Poparcie dla ustawy wyraziło 12 republikanów. W głosowaniu nie wzięło udziału dwóch republikańskich senatorów i jeden demokrata, Raphael Warnock z Georgii. Podobny projekt ustawy przeszedł przez Izbę Reprezentantów na początku roku, wówczas poparcie dla zapisów wspierających małżeństwa osób tej samej płci wyraziło 47 republikańskich polityków."
https://tvn24.pl/kultura-i-styl/emma-corrin-chce-by-oscary-byly-neutralne-plciowo-st6236345,"Brytyjska gwiazda chce, by kategorie aktorskie Oscarów były neutralne płciowo","25 listopada 2022, 13:15","Emma Corrin wzywa do połączenia kategorii dla najlepszej aktorki i najlepszego aktora przy przyznawaniu głównych nagród filmowych. - Mam nadzieję, że stanie się to w przyszłości - mówi w BBC gwiazda serialu ""The Crown"", w którym wciela się w księżną Dianę.","Emma Corrin identyfikuje się jako osoba niebinarna. 26-letnia gwiazda ma na koncie Złoty Glob, była też nominowana do nagrody Emmy za rolę księżnej Diany. BBC pisze, że wówczas identyfikowała się z żeńskimi zaimkami. Jak tłumaczy brytyjskiej stacji Corrin, w tym momencie jest dla niej jednak ciężkie pogodzenie bycia osobą niebinarną i nominacji w kategoriach żeńskich. ""Czy potrzebujemy precyzować, do jakich kategorii jesteśmy nominowani, żeńskich, czy męskich?"" - pyta. I dodaje, że dyskusja powinna koncentrować się raczej na większej reprezentacji osób niebinarnych czy transpłciowych. ZOBACZ TEŻ: Jarosław Kaczyński znów lekceważąco o osobach transpłciowych: to sprzeczne ze zdrowym rozsądkiem Corrin jest pierwszą osobą niebinarną, która wystąpiła na okładce magazynu ""Vogue"": Rzecznik nagród Brytyjskiej Akademii Filmowej potwierdził w rozmowie z BBC, że organizacja jest ""zaangażowana"" w konsultacje na ten temat. Jak przypomina brytyjski nadawca, przemysł muzyczny już dużo zmienił w tym względzie - nagrody Grammy są neutralne pod względem płci od 2012 roku, Brit Awards połaczyły zaś kategorie w tym roku. Pierwszą osobą, która zdobyła nagrodę w nowej kategorii, była Adele. ""Rozumiem, dlaczego nazwa tej nagrody się zmieniła, ale naprawdę uwielbiam być kobietą i artystką. Naprawdę. Jestem z nas naprawdę dumna” - przypomina jej słowa BBC. ZOBACZ TEŻ: Amerykanie sami określą w dokumentach swoją płeć. Nowa polityka urzędu ubezpieczeń społecznych"
https://tvn24.pl/swiat/rosja-parlament-za-zaostrzeniem-przepisow-zakazujacych-propagandy-lgbt-st6234836,"Rosyjski parlament za zaostrzeniem przepisów zakazujących ""propagandy LGBT""","24 listopada 2022, 13:53","Rosyjski parlament przegłosował w czwartek w trzecim i ostatnim czytaniu ustawę, która rozszerza istniejący już zakaz promowania wśród dzieci ""propagandy LGBT"" na osoby w każdym wieku - przekazała agencja Reutera.","Zgodnie z nowymi przepisami przyjętymi w trzecim czytaniu przez Dumę Państwową każde wydarzenie lub działanie, które uznane zostanie za promowanie homoseksualizmu - w tym w internecie, kinie, książkach, reklamie czy przestrzeni publicznej - może zostać ukarane wysoką grzywną. Grzywna ta dla osób indywidualnych może sięgać 400 tysięcy rubli (około 30 tysięcy złotych), a dla instytucji 5 milionów rubli (374 tysiące złotych) - podała agencja Reutera. Cudzoziemcom grozi z kolei 15 dni aresztu, a następnie wydalenie z Rosji. Przed wejściem w życie ustawa musi zostać przyjęta przez Radę Federacji, a następnie podpisana przez prezydenta Władimira Putina. Jeden z kluczowych architektów ustawy Aleksander Chinsztejn zaprzeczył, że ustawa stanowi akt cenzury. - Nie zabraniamy odnoszenia się do LGBT jako zjawiska. Zakazujemy propagandy, a określenie to jest tutaj niezwykle ważne - powiedział w zeszłym miesiącu. - Obecnie LGBT jest elementem wojny hybrydowej i w tej wojnie hybrydowej musimy chronić nasze wartości, nasze społeczeństwo i nasze dzieci - dodał. Organizacja LGBT Network, która oferuje pomoc prawną, oceniła, że projekt ustawy jest ""absurdalną"" próbą upokorzenia i dyskryminacji społeczności LGBT. ""Prawodawcy sugerują, że dorosła, dojrzała populacja nie jest w stanie decydować o tym, co mówić, oglądać i czytać"" – oświadczyła. - W rzeczywistości to, co się dzieje, to całkowity państwowy zakaz LGBT+ - powiedział agencji Reutera przedstawiciel LGBT Network. - Chcą zabronić nam nie tylko mówienia o sobie lub w jakiś sposób demonstrowania naszych uczuć wobec naszych partnerów, ale także całkowicie wymazać wszelkie wzmianki o nas w kulturze: książkach, filmach, mediach - dodał. Aplikacja TikTok w październiku została ukarana karą 3 mln rubli (około 231 tys. złotych) za ""promocję filmów z motywami LGBT"", a rosyjski regulator medialny zwrócił się do wydawnictw o rozważenie wycofania ze sprzedaży wszystkich książek zawierających ""propagandę LGBT""."
https://tvn24.pl/swiat/mistrzostwa-swiata-w-katarze-regionalna-flaga-brazylii-pomylona-z-symbolem-lgbt-interwencja-pod-stadionem-st6232415,"Regionalna flaga pomylona z symbolem LGBT, interwencja pod stadionem w Katarze","23 listopada 2022, 5:36","Brazylijski dziennikarz relacjonujący mistrzostwa świata w Katarze nagrał interwencję służb wobec kibica trzymającego flagę Pernambuco, północno-wschodniego stanu w Brazylii, na której znajduje się tęcza. Jak relacjonuje, flaga została pomylona z symbolem środowiska LGBT.","Victor Pereira powiedział we wtorek, że katarskie władze przejęły jego telefon po tym, jak nagrał on interwencję wobec mężczyzny trzymającego kolorową flagę stanu Pernambuco, na której widnieje tęcza, czerwony krzyż i gwiazda. Brazylijski dziennikarz powiedział agencji Reutera, że ""mężczyzna ubrany w tradycyjną białą szatę pomylił flagę brazylijskiego stanu z tęczową flagą społeczności LGBT"". Do zdarzenia doszło przed stadionem Lusail po meczu Arabii Saudyjskiej z Argentyną. Homoseksualizm jest w Katarze nielegalny i podlega karze więzienia. - Mężczyzna w białej szacie złapał flagę, rzucił ją na ziemię i zaczął ją deptać - powiedział dziennikarz. - Wziąłem telefon, żeby nagrać zdarzenie, ale wyrwał mi go z ręki i powiedział, że odda mi go tylko wtedy, gdy usunę wideo - dodał. W związku z zamieszaniem na miejsce przybył oficer policji. On również, jak poinformował Pereira, kazał mu usunąć nagranie. Dziennikarz wykonał polecenie i odzyskał telefon, ale po chwili zrelacjonował zdarzenie w mediach społecznościowych."
https://tvn24.pl/najnowsze/mundial-2022-teczowa-opaska-kapitanska-sponsor-niemiec-deutsche-telekom-chce-wyjasnien-rewe-wstrzymuje-reklamy-st6231868,"Wielka sieć wstrzymuje reklamy, telekomunikacyjny gigant chce wyjaśnień","22 listopada 2022, 15:50","Deutsche Telekom poinformował, że planuje rozmawiać z Niemieckim Związkiem Piłki Nożnej (DFB) na temat rezygnacji z noszenia tęczowych opasek ""OneLove"" podczas mistrzostw świata w Katarze. Wcześniej sieć sklepów spożywczych Rewe zawiesiła kampanię reklamową - podał Reuters.","W weekend FIFA poinformowała, że noszący tęczową opaskę kapitańską zawodnik będzie karany żółtą kartką jeszcze przed rozpoczęciem meczu. To skłoniło Anglię, Walię, Belgię, Danię, Holandię, Szwajcarię oraz Niemcy, które miały w planach taką formę wyrażenia solidarności z osobami nieheteronormatywnymi, do rezygnacji z tęczowej opaski. - Wkrótce porozmawiamy z DFB o całej sprawie - powiedział cytowany przez Reutera rzecznik Deutsche Telekom. Dodał, że firma chce zrozumieć uzasadnienie tej decyzji. WSZYSTKO O MUNDIALU W KATARZE. WYNIKI, TERMINARZ, SKŁADY Rewe to jedna z największych niemieckich sieci supermarketów ze sprzedażą w całej grupie na poziomie 76,5 miliarda euro. To pierwszy sponsor, który podjął działania po tym, jak FIFA zagroziła żółtymi kartkami dla zawodników noszących wielokolorową opaskę. - Opowiadamy się za różnorodnością, a piłka nożna to także różnorodność. To nasze stanowisko i będziemy go bronić - stwierdził cytowany przez Agencję Reutera Lionel Souque, dyrektor generalny Rewe Group. - Skandaliczna postawa FIFA jest absolutnie nie do przyjęcia - uznał Souque. Niemiecki Związek Piłki Nożnej stwierdził, że federacje popierające opaskę stanęły w obliczu ""skrajnego szantażu"" i porzucił plany noszenia jej przez graczy, ponieważ ponoszenie przez nich konsekwencji byłoby niesprawiedliwe - podał Reuters. Agencja dodała, że sieć Rewe już w październiku poinformowała DFB, że nie zamierza kontynuować współpracy. Jednak po decyzji o tęczowej opasce chciała wyraźnie zdystansować się od stanowiska FIFA i zrzec się praw reklamowych wynikających z umowy sponsorskiej. Sieć przekazała, że zacznie rozdawać albumy z naklejkami związane z mistrzostwami świata za darmo i przekaże na cele charytatywne dochody z tych, które już sprzedała. W niedzielę gazeta ""Sun"" poinformowała, że ​​producent napojów i sponsor Anglii - Lucozade - wycofał swoją markę z mistrzostw świata. FIFA poinformowała w poniedziałek, że przyspieszyła początek własnej kampanii ""Bez dyskryminacji"" z planowanego etapu ćwierćfinałowego, by wszyscy kapitanowie 32 drużyn mieli możliwość noszenia promującej kampanię opaski podczas turnieju. Niemiecki Związek Piłki Nożnej (DFB) jest największym na świecie, z ponad siedmioma milionami aktywnych członków. Inni partnerzy DFB to Volkswagen, Adidas, Deutsche Telekom, Lufthansa i Commerzbank - podał Reuters. ZOBACZ TEŻ: Piękny gest Anglika po strzelonym golu. Obiecał to przed mundialem Mundial w Katarze budzi duże kontrowersje między innymi ze względu na łamanie praw człowieka w tym kraju. Homoseksualizm jest tam nielegalny i zagrożony karą więzienia. Lokalne prawo dyskryminuje również kobiety. W wielu sytuacjach są one zobowiązane do posiadania tzw. męskiego opiekuna, czyli męskiego członka rodziny, który musi towarzyszyć im przy podejmowaniu ważnych decyzji. Organizatorzy mistrzostw zapewniają, że wszyscy przyjezdni będą mile widziani, bez względu na ich rasę, religię, płeć czy orientację seksualną, ale przypominają również o konieczności poszanowania ich praw i kultury. ZOBACZ TEŻ: Lato zakochał się w Meksyku, strzelał Argentynie. ""O, prezencik i pyk do pustej bramki na 1:0"""
https://tvn24.pl/swiat/mundial-2022-usa-walia-dziennikarz-zatrzymany-za-koszulke-z-tecza-st6231260,"Chciał wejść na mecz w koszulce z tęczą. Usłyszał, że ""jest niedozwolona"" i został zatrzymany","22 listopada 2022, 11:53","Amerykański dziennikarz Grant Wahl przekazał na Twitterze, że ochroniarz nie pozwolił mu wejść na stadion w katarskim Ar-Rajjan, bo miał na sobie koszulkę z tęczą. Amerykanin został zatrzymany na pół godziny, wszedł na obiekt dopiero po interwencji szefa ochrony. Wahl otrzymał przeprosiny zarówno od niego, jak i od przedstawiciela FIFA.","Do zdarzenia miało dojść przed meczem USA-Walia, który został rozegrany w drugim dniu mundialu w Katarze, 21 listopada. Grant Wahl, były dziennikarz magazynu ""Sports Illustrated"", który obecnie prowadzi swój własny portal, chciał wejść na stadion Ahmad bin Ali Stadium w Ar-Rajjan, gdzie odbywało się to spotkanie, w koszulce z tęczą, symbolem środowisk LGBT+. Jak przekazał Wahl na swoim twitterowym koncie, ochroniarz początkowo nie pozwolił mu wejść w niej na stadion. - Musisz zmienić koszulkę. Ta jest niedozwolona - tak swoją decyzję miał argumentować mężczyzna zabezpieczający obiekt. Wahl dodał, że gdy wyciągnął telefon, aby poinformować na Twitterze o tym incydencie, ochroniarz mu go zabrał. Później podszedł do niego szef ochrony. Przeprosił dziennikarza za zaistniałą sytuację i wpuścił go na stadion. Wahl odzyskał też swój telefon. Dodał, że otrzymał również przeprosiny od przedstawiciela FIFA. - Ze mną wszystko w porządku, ale ta sytuacja była niepotrzebna. Zostałem zatrzymany na prawie pół godziny - podkreślił były współpracownik ""Sports Illustrated"". ZOBACZ TEŻ: Piękny gest Anglika po strzelonym golu. Obiecał to przed mundialem Incydent na stadionie w Ar-Rajjan miał miejsce zaledwie kilka godzin po tym, jak reprezentacja Anglii ogłosiła, że jej kapitan Harry Kane na katarskich boiskach jednak nie będzie występował w tęczowej opasce. Za pomocą tego elementu stroju Wyspiarze mieli wyrażać swoją solidarność ze środowiskami LGBT+, które w Katarze i wielu innych muzułmańskich krajach są prześladowane ze względu na swoją orientację seksualną. W weekend FIFA poinformowała jednak, że za taki gest noszący opaskę zawodnik będzie karany żółtą kartką jeszcze przed rozpoczęciem meczu. To skłoniło Anglię - i inne reprezentacje, które miały w planach taką formę wyrazu solidarności - do rezygnacji z tęczowej opaski. Mundial w Katarze budzi duże kontrowersje między innymi ze względu na łamanie praw człowieka w tym kraju. Homoseksualizm jest tam nielegalny i zagrożony karą więzienia. Lokalne prawo dyskryminuje również kobiety. W wielu sytuacjach są one zobowiązane do posiadania tzw. męskiego opiekuna, czyli męskiego członka rodziny, który musi towarzyszyć im przy podejmowaniu ważnych decyzji. Organizatorzy mistrzostw zapewniają, że wszyscy przyjezdni będą mile widziani, bez względu na ich rasę, religię, płeć czy orientację seksualną, ale przypominają również o konieczności poszanowania ich praw i kultury. ZOBACZ TEŻ: Lato zakochał się w Meksyku, strzelał Argentynie. ""O, prezencik i pyk do pustej bramki na 1:0"""
https://tvn24.pl/polska/tvp-przegrywa-w-sadzie-wyrok-sadu-w-sprawie-filmu-inwazja-pozew-zlozyla-kampania-przeciw-homofobii-st6230081,Telewizja rządowa przegrała w sądzie. Chodzi o materiał uderzający w społeczność LGBT,"21 listopada 2022, 16:32","Telewizja rządowa przegrała w sądzie z Kampanią Przeciw Homofobii. Chodzi o materiał ""Inwazja"", wyemitowany w 2019 roku, uderzający w społeczność LGBT. TVP została zobowiązana przez warszawski Sąd Okręgowy do emisji przeprosin w głównym wydaniu ""Wiadomości"" oraz wpłacenia 10 tysięcy złotych na cele społeczne.","Kampania Przeciw Homofobii przybliża na swojej stronie internetowej tło sprawy. W październiku 2019 roku, krótko przed ciszą wyborczą przed wyborami parlamentarnymi, telewizja rządowa wyemitowała materiał ""Inwazja"". ""Było to 30 minut manipulacji, przekłamań i nietrafionych interpretacji dot. osób LGBT+ i marszów równości. W materiale wykorzystano m.in. nagrania z siedziby KPH dostarczone TVP przez kobietę, która podszywała się pod wolontariuszkę organizacji"" - czytamy na stronie KPH. ""Tuż po emisji KPH złożyło wezwanie przedsądowe, a następnie pozew przeciwko TVP do Sądu Okręgowego w Warszawie. W czerwcu 2020 roku sąd wydał postanowienie o zabezpieczeniu zakazując TVP dystrybucji ""Inwazji"". W lutym sprawa wróciła do Sądu Okręgowego w Warszawie w wyniku złożenia przez KPH pozwu o naruszenie dóbr osobistych. Na liście żądań znalazła się wpłata 10 tysięcy złotych na cele społeczne oraz emisja przeprosin w głównym wydaniu wiadomości (pisownia oryginalna - red.)"" - czytamy dalej. Organizacja dodała, że ""równolegle z TVP sądziła się grupa 7 aktywistek i aktywistów, w których sprawie sąd zasądził 48,5 tysiąca złotych z tytułu zadośćuczynienia oraz na cele społeczne, a także przeprosiny w głównym wydaniu Wiadomość"". TVP złożyło od wyroku apelację. We wtorek sąd przychylił sie do żądań Kampanii Przeciw Homofobii. ""W pozwie przeciwko TVP KPH domagało się od TVP przekazania 10 tysięcy złótych na stowarzyszenie Lambda Warszawa oraz emisji przeprosin w głównym wydaniu Wiadomości. Żądania stowarzyszenia zostały dzisiaj uznane przez sąd. Zgodnie z wyrokiem Sądu Okręgowego w Warszawie reprezentowanego przez Joannę Kruczkowską przeprosiny w głównym wydaniu Wiadomości powinny zostać opublikowane w formie czytanego przez lektora tekstu nie późnej niż 14 dni od uprawomocnienia wyroku"" - przekazano. Treść przeprosin ma brzemić następująco: Oświadczenie ma być opublikowane w głównym wydaniu ""Wiadomości"" w dowolnym dniu, jednak nie później niż 14 dni od dnia uprawomocnienia się wyroku. Sąd przychylił się też do kolejnego żądania KPH i nakazał TVP przekazać 10 tysięcy złotych na rzecz stowarzyszenia Lambda Warszawa. Oprócz tego TVP otrzymało zakaz dystrybucji ""Inwazji"" w jakiejkolwiek formie. Sąd obciążył też rządową telewizję kosztami procesu. ""Wyrokiem ws. szczującej na społeczność LGBT+ 'Inwazji' sąd wysłał jasny komunikat całej Polsce: w publicznych mediach nie ma miejsca na homo- i transfobię. To nie tylko zwycięstwo KPH – to zwycięstwo całej społeczności LGBT+"" - ocenia dyrektor KPH Slava Melnyk, którego komentarz zamieszczono na stronie organizacji."
https://tvn24.pl/polska/jaroslaw-kaczynski-przemawial-w-jastrzebiu-zdroju-i-katowicach-st6228042,"Jarosław Kaczyński: ludziom próbuje się wmówić, że mają wybór w każdej sprawie","19 listopada 2022, 20:05","Mamy do czynienia z radykalnym atakiem na wolność - oświadczył w Jastrzębiu-Zdroju Jarosław Kaczyński. Prezes PiS po raz kolejny mówił, że ""próbuje się narzucać"" to, że człowiek może wybrać swoją płeć. - Pamiętajcie państwo, że jak jakaś grupa tak sobie myśli, tak pisze, nie uznajemy tego za mądre, ale w końcu mamy wolność. Ale tu chodzi o wymuszenie tego - mówił.","Jarosław Kaczyński na spotkaniu z sympatykami swojej partii w Jastrzębiu-Zdroju na Śląsku mówił między innymi o nadchodzących wyborach, Unii Europejskiej, reparacjach od Niemiec i opozycji. Po raz kolejny poruszył też temat osób transseksualnych. - Nie jesteśmy za rewolucją, która ma wysadzić w powietrze normalne, zdeterminowane w naszym mniemaniu, mówię jako katolik, dzieło boże - oświadczył. - Ludziom próbuje się wmówić, że mają wybór w każdej sprawie. Na przykład w takiej, czy jest się kobietą czy mężczyzną. Nie dlatego, że należą do tego jednego promila ludzi, którzy rzeczywiście mają taki kłopot, biologiczny czy przynajmniej psychiczny, bo tacy ludzie są i im trzeba pomóc. Tylko chodzi o to, żeby każdy, zupełnie normalnie ukształtowany przez naturę, człowiek mógł tego rodzaju wyborów dokonywać - mówił prezes PiS. - Tutaj naprzeciwko mnie stoi pani (euro)poseł (Jadwiga Wiśniewka) i pan premier (Mateusz Morawiecki) i w pewnym momencie dojdą do wniosku, że tak... - kontynuował Kaczyński, śmiejąc się i pokazując dłońmi gest zamiany. Przekonywał swoich sympatyków, że to, co opisuje, ""próbuje się narzucać"". - Pamiętajcie państwo, że jak jakaś grupa tak sobie myśli, tak pisze, nie uznajemy tego za mądre, ale w końcu mamy wolność. Ale tu chodzi o wymuszenie tego. W wielu państwach jest to wymuszane metodami penalnymi. Nawet werbalne przeciwstawienie się temu jest już penalizowane, na różnych uczelniach traci się przez to pracę - mówił, nie przywołując konkretnych przykładów. - Krótko mówiąc, mamy do czynienia z radykalnym atakiem na wolność - podsumował Kaczyński. >> Więcej na portalu fact-checkingowym Konkret24: Kaczyński jeździ po Polsce i mówi. Ile w tym faktów, a ile bajdurzenia Wcześniej w sobotę Kaczyński przemawiał w Katowicach. I tam, jak na niemal każdym spotkaniu w ostatnich tygodniach, poruszył temat zbliżających się wyborów parlamentarnych. - Naszym zadaniem jest stworzenie takiego systemu liczenia głosów, żeby trudniejsze niż dzisiaj było fałszowanie. My to mamy, my ten kodeks wyborczy nowy już mamy. On jest gotowy, za jakiś czas wniesiemy go do Sejmu - zapowiedział. - Musimy się z tym spieszyć, bo są pewne terminy przed wyborami - dodał. W Katowicach prezes PiS wspomniał także, że obywatele są ""pod wpływem dwóch strumieni informacji"". - Jeden z nich, mający różne wady, bo ludzie nie są doskonali, my też nie jesteśmy doskonali, też popełniamy błędy, też nie zawsze wszystko się udaje, ale jeden z nich opisuje sytuację w Polsce taką, jaką ona jest - powiedział. - Drugi opisuje jakiś inny kraj, kraj dyktatury. Gdyby uwzględniać ten przekaz, to macie państwo naprawdę rzadką okazję żeby spotkać się z dyktatorem - uznał. Kaczyński w stolicy Śląska odniósł się do zarzutu, że na spotkania z nim nie wpuszczani są wszyscy chętni. Zaprzeczał, jakoby miał się ich pytań obawiać. - Często druga strona mówi ""dlaczego nie ma pytań z sali"" i dlaczego nie wpuszczamy tu tych awanturników. Jakbyśmy wpuszczali awanturników, to nie byłoby spotkania, tylko awantura. Przecież nie o to nam chodzi. Mamy prawo do takich spotkań, oni chcą nam to prawo odebrać - przekonywał. Dalej odniósł się do uwag, że pytania do niego są zbierane i odczytywane z kartki. - Moje długie doświadczenia, 33-letnie, ze spotkań, bo od 33 lat, nawet więcej, jeżdżę po kraju i się spotykam, jest takie, że bardzo często, chociaż na pewno nie w tym gronie, ale bardzo często spotyka się osoby, które zadają pytania bardzo długo, rozbudowując je, stawiając różne problemy, często odwołując się do własnego życiorysu, nawet często do życiorysu rodziny - przekonywał. Według Kaczyńskiego ""to troszkę przedłuża i utrudnia"". - No więc stąd ta metoda, którą żeśmy przyjęli. Naprawdę żadnych pytań się nie obawiam - zapewniał. CZYTAJ TAKŻE: Kaczyński mówił o ""dawaniu w szyję"" przez kobiety, teraz komentuje swoje słowa"
https://tvn24.pl/swiat/mundial-w-katarze-2022-amerykanska-reprezentacja-z-teczowym-logo-wspierajacym-spolecznosc-lgbtq-st6220800,Amerykańska reprezentacja z tęczowym logo na mistrzostwa w Katarze. To wsparcie dla społeczności LGBTQ,"15 listopada 2022, 14:51","Amerykańska drużyna piłki nożnej zaprezentowała w swoim ośrodku treningowym w Katarze nową odsłonę reprezentacyjnego logo. Projekt jest wyrazem wsparcia dla członków społeczności LGBTQ. Stanowi także część inicjatywy ""Be The Change"" (""Bądź zmianą"").","Jak podaje ""Guardian"", tęczowa wersja logo nie znajdzie się na koszulkach zawodników podczas rozgrywek w Katarze. Będzie ją jednak można zobaczyć - obok tradycyjnego logo - w hotelu, w którym będą przebywać zawodnicy, podczas oficjalnych imprez oraz w miejscach, w których będą odbywały się wystąpienia medialne członków drużyny. ZOBACZ TEŻ: Wielki gwiazdor odrzucił ofertę występu w Katarze. ""Zaproponowano mi dużo pieniędzy"" W Katarze, który jest organizatorem tegorocznych Mistrzostw Świata, homoseksualizm jest nielegalny i zagrożony karą więzienia. Jak pisze ""Guardian"", choć wedle zapewnień organizatorów mundialu każdy, bez względu na orientację seksualną czy pochodzenie, jest tam mile widziany, jednocześnie ostrzega się przed publicznym okazywaniem uczuć. Stąd obawy niektórych o bezpieczeństwo kibiców należących do społeczności LGBTQ+. - Nasz tęczowy znak odgrywa ważną i stałą rolę dla tożsamości drużyny – mówi cytowany przez Agencję Reutera Neil Buethe, rzecznik US Soccer. - Tęczowe logo ma wspierać społeczność LGBTQ, a także promować ducha otwartości i gościnności dla wszystkich fanów na całym świecie. Dlatego w miejscach, w których będziemy podczas mistrzostw świata, jak hotel drużyny, strefy dla mediów i imprezy, będziemy mieli zarówno tradycyjny, jak i tęczowy branding US Soccer. To, jak jest to ważne dla amerykańskiej drużyny, podkreśla jej trener Gregg Berhalter. - Chcemy zwrócić uwagę na kwestie społeczne nie tylko na terenie Stanów Zjednoczonych, ale i za granicą. - dodał. - Jesteśmy drużyną, która wierzy w inkluzywność i będziemy przekazywać to przesłanie w przyszłości - dodaje bramkarz reprezentacji USA Sean Johnson. ZOBACZ TEŻ: Mundial w Katarze 2022 – terminarz, wyniki i grupy"
https://tvn24.pl/polska/jaroslaw-kaczynski-o-osobach-lgbt-i-12-letnich-lesbijkach-patryk-michalski-i-dominika-sitnicka-komentuja-st6218776,Kaczyński o osobach homoseksualnych. Publicyści komentują słowa prezesa PiS,"14 listopada 2022, 11:24","Nie trzeba mieć dzieci, by wiedzieć, że jeśli chłopcu podoba się chłopiec albo dziewczynce podoba się dziewczynka, to wszystko jest w porządku. Takie słowa, które wypowiada Jarosław Kaczyński, mogą prowadzić do tragedii - komentował słowa prezesa PiS Patryk Michalski, dziennikarz Wirtualnej Polski. Dominika Sitnicka z OKO.press oceniła, że wypowiedź Kaczyńskiego ""to jest takie przyzwolenie na to, żeby atakować te osoby, które w społeczeństwie są najsłabsze, które zmagają się ze swoją tożsamością"".","POMOC PSYCHOLOGICZNA. GDZIE SZUKAĆ WSPARCIA? >>> Jarosław Kaczyński w sobotę na spotkaniu z sympatykami PiS w Wadowicach mówił o osobach homoseksualnych. - Nie chcemy kraju, a niestety te zjawiska już w Polsce się szerzą, że 12-letnie dziewczynki ogłaszają się lesbijkami - mówił. Dodał, że w Wadowicach spotkał grupę 11-letnich czy 12-letnich dziewczynek. - Pomyślałem sobie, no to mają być te... nie będę kończył. Co one w ogóle do tego mają? To jest szaleństwo. Temu szaleństwu trzeba się przeciwstawić - oświadczył prezes Prawa i Sprawiedliwości. Słowa Kaczyńskiego komentowali w poniedziałek w TVN24 publicyści. Patryk Michalski z Wirtualnej Polski podkreślał, że ""kluczowa jest wiedza naukowa, medyczna"". - Nie trzeba mieć dzieci, by wiedzieć, że jeśli chłopcu podoba się chłopiec albo dziewczynce podoba się dziewczynka, albo w życiu dorosłym kobieta kobiecie, a mężczyzna mężczyźnie, to wszystko jest w porządku - mówił. - Oczywiście, jest znaczna mniejszość osób o takiej orientacji w społeczeństwie, ale one są i mają takie same prawa, które gwarantuje im konstytucja. Dzieci muszą usłyszeć, że jest z nimi wszystko w porządku. Takie słowa, które wypowiada Jarosław Kaczyński, mogą prowadzić do tragedii - powiedział dziennikarz. Dodał, że ""mamy dowody tego, że dzieci mają wiele problemów i często nie mogą sobie z nimi poradzić"". - W tym roku pobiliśmy bardzo niechlubny rekord, tylko do września mieliśmy ponad 1500 prób samobójczych wśród dzieci - wskazywał. GDZIE SZUKAĆ POMOCY W TRUDNYCH SYTUACJACH? SPRAWDŹ >>> - Polityczny wymiar tej wypowiedzi jest obrzydliwy - robi krzywdę, dzieli społeczeństwo. (...) Słowa Jarosława Kaczyńskiego nie są w stanie wyeliminować prawdy, ze z dziećmi, które myślą o swojej seksualności, jest wszystko w porządku. I te dzieci nie mogą się obawiać, muszą usłyszeć, że mogą szukać pomocy, rozmawiać - wskazywał Michalski. Dominika Sitnicka z OKO.press oceniła, że wypowiedź Kaczyńskiego ""to jest takie przyzwolenie na to, żeby atakować te osoby, które w społeczeństwie są najsłabsze, które zmagają się ze swoją tożsamością"". - Nie jest łatwo być osobą LGBT w Polsce, a tym bardziej w szkole. Dzieci mają taką tendencję, że wytykają inność - wskazywała. - Kiedyś słowa takie jak ""gej"" czy ""lesbijka"" były używane jako obelgi. Próbuje się od tego odejść za pomocą edukacji, ale niestety, Jarosław Kaczyński to powiela - dodała dziennikarka."
https://tvn24.pl/polska/jaroslaw-kaczynski-o-kobietach-alkoholu-dzietnosci-osobach-lgbt-agnieszka-holland-komentuje-st6218347,Agnieszka Holland o wypowiedziach Kaczyńskiego: to jest zachowanie nieludzkie,"13 listopada 2022, 19:53","Agnieszka Holland, reżyserka i scenarzystka, odnosząc się w ""Faktach po Faktach"" w TVN24 do ostatnich wypowiedzi prezesa PiS, między innymi o osobach LGBT, stwierdziła, że ""jedyną strategią, jaką umie stosować pan Kaczyński i jego cała partia, jest szukanie wroga"". Dodała, że  ""te rubaszne żarciki prezesa"" mogą mieć ""śmiertelne konsekwencje, mogą doprowadzić jakichś młodych ludzi do śmierci"".","OGLĄDAJ ""FAKTY PO FAKTACH"" W INTERNECIE W TVN24 GO Jarosław Kaczyński kontynuuje swój objazd po Polsce. 5 listopada na spotkaniu z wyborcami w Ełku mówił o ""dawaniu w szyję"" przez kobiety do 25. roku życia, co rzekomo miałoby mieć wpływ na dzietność. Podczas sobotniego wystąpienia w Wadowicach tłumaczył, że ""nie chciał nikogo urazić"" i ""chciał tylko powiedzieć pewną prawdę"". Kaczyński: jeżeli utrzyma się taki stan, że młode kobiety piją tyle samo co ich rówieśnicy, to dzieci nie będzie Na tym samym spotkaniu mówił też o osobach homoseksualnych. - Można na przykład w BBC stwierdzić, że z pary mężczyzn, jeśli w ogóle można mówić o parze, nie ma dzieci, i następnego dnia mieć policję w domu. My takiej Polski nie chcemy. Nie chcemy kraju, a niestety te zjawiska już w Polsce się szerzą, że 12-letnie dziewczynki ogłaszają się lesbijkami - mówił. Dodał, że w Wadowicach spotkał grupę 11-letnich czy 12-letnich dziewczynek. - Pomyślałem sobie, no to mają być te... nie będę kończył. Co one w ogóle do tego mają? - pytał? - To jest szaleństwo. Temu szaleństwu trzeba się przeciwstawić - oświadczył prezes PiS Ostatnie wypowiedzi prezesa PiS komentowała w ""Faktach po Faktach"" w TVN24 reżyserka i scenarzystka Agnieszka Holland. Stwierdziła, że ""jedyną strategią, jaką umie stosować pan Kaczyński i jego cała partia, jest szukanie wroga, konstruowanie wroga i budzenie odruchów nienawiści, dzielenie ludzi na lepszych i gorszych, na niegodnych tego, żeby być patriotami czy być obywatelami, obywatelkami"". - To jest ta metoda. Wśród celów wybiera najsłabsze, bo to najłatwiej. Wszyscy tchórze postępują podobnie. W związku z tym skupia się na przykład na młodzieży nieheteronormatywnej. To są często dzieciaki, bardzo młodzi ludzie, bardzo wrażliwi, często znajdujący się w bardzo trudnej sytuacji rodzinnej i społecznej. Znamy cyfry dotyczące depresji, myśli samobójczych - mówiła dalej. Jak stwierdziła, ""te rubaszne żarciki prezesa, którymi on stara się rozbawić swoją widownię, mogą mieć śmiertelne konsekwencje, mogą doprowadzić jakichś młodych ludzi do śmierci"". - Ja bym nie traktowała tego tak lekko i uważam, że to jest nie tylko haniebne zachowanie. To jest zachowanie nieludzkie - dodała reżyserka. Agnieszka Holland mówiła, że w obecnym świecie ""przyspiesza świadomość, że ludzie są różni, że mają różne potrzeby, że mają różne tożsamości seksualne i tożsamości płciowe"". Dodała, że ta świadomość rozwija się ""dzięki nauce i dzięki temu, że ludzie coraz częściej chcą niejako afirmować swoją tożsamość i nie chcą się chować w szafie"". Mówiła też, że dzięki tej świadomości osoby nieheteronormatywne są ""akceptowane w cywilizowanym świecie"". - Rozumiem, że prezesowi Kaczyńskiemu jest bliżej do Rosji Putina niż do Europy, Unii Europejskiej, Francji, Niemiec, Belgii, Wielkiej Brytanii. W związku z tym porusza te tematy, które wyciągnął również Putin czy Viktor Orban, jako takie dyżurne tematy do wojny ideologicznej, żeby szczuć jednych obywateli na drugich - stwierdziła reżyserka. - Był przeprowadzony szereg badań. Parę miesięcy temu zapoznałam się z badaniami, które mówiły o stosunku Polaków do osób nieheteronormatywnych. Akceptacja w stosunku do gejów, lesbijek jest stosunkowo duża, jest grubo powyżej 50 procent. Natomiast jeśli chodzi o osoby transpłciowe albo niebinarne, ponieważ jest to znacznie trudniejsze do zrozumienia i wokół tego jest dużo niedopowiedzianego, (...), ludzie się tego boją. Tutaj stosunek do takich osób jest znacznie bardziej negatywny, częściej negatywny niż w stosunku do innych członków społeczności LGBT+ - mówiła. - Kaczyński i jego ludzie mają te same badania, więc po prostu walą w ten bęben, ponieważ liczą, że przyniesie im to jakieś punkciki. Przyniesie im to jakieś punkciki, ale jednocześnie może kosztować życie określonych ludzi, na ogół młodych, bo ci są najbardziej wrażliwi na tego typu szczucie i propagandę - stwierdziła Holland."
https://tvn24.pl/polska/jaroslaw-kaczynski-w-wadowicach-odniosl-sie-do-slow-o-dawaniu-w-szyje-przez-kobiety-st6217524,"Kaczyński mówił o ""dawaniu w szyję"" przez kobiety, teraz komentuje swoje słowa","12 listopada 2022, 17:01","Kryzys, nie ma co ukrywać, jest ciężki kryzys i on dotyczy także Polski. Ale my przyjęliśmy dwa założenia: zbrojenia i socjal, to musi być utrzymane - mówił w Wadowicach Jarosław Kaczyński. Po swoim wystąpieniu na tematy bieżące prezes PiS odniósł się do swoich słów o ""dawaniu w szyję"" przez młode kobiety. - Nie chciałem nikogo urazić. Chciałem tylko powiedzieć pewną prawdę - powiedział.","Jarosław Kaczyński na spotkaniu z sympatykami swojej partii w Wadowicach (Małopolska) mówił o inflacji, wojnie za naszą wschodnią granicą, opozycji i nadchodzących wyborach. Poruszył też temat unijnych środków. Według Kaczyńskiego ""nie otrzymujemy z Unii Europejskiej nie tylko pomocy dotyczącej uchodźców, ale także nie otrzymujemy innych środków"", a ""zgodnie z prawem unijnym, całkowicie się nam należą"". Polska czeka między innymi na środki z Krajowego Planu Odbudowy, które nie są nadal wypłacane Polsce ze względu na niewypełnienie przez polski rząd tak zwanych kamieni milowych, na które rząd się zgodził. - My uważamy, że nam się należy i w dalszym ciągu walczymy i jesteśmy przy tym, jak trzeba, elastyczni, bo w polityce trzeba być często elastycznym. Walczymy o to, aby te środki uzyskać i jestem przekonany, że je uzyskamy. Ale to nie oznacza, że mamy realizować agendę antysuwerennościową, czyli niemiecką i agendę lewicową czy lewacką, którą można w skrócie określić, chociaż to nie tylko skrót, to coś znacznie więcej niż skrót, jako antychrześcijańską, a można nawet ją jeszcze inaczej określić, jako antywojtyliańską - oświadczył. >> Więcej na portalu fact-checkingowym Konkret24: Kaczyński jeździ po Polsce i mówi. Ile w tym faktów, a ile bajdurzenia Wypowiadając się o wysokiej inflacji Kaczyński zauważył, że tą sprawą żyją dzisiaj ""miliony Polaków"". - I to jest zupełnie zrozumiałe, żyją sprawą inflacji, ta inflacja jest rzeczywiście bardzo wysoka. Jest to zjawisko międzynarodowe, światowe, w jednych miejscach bardziej natężone w innych mniej - mówił. Tłumacząc, dlaczego inflacja w naszym kraju jest aż tak wysoka, Kaczyński przekonywał: - Otóż dlatego, że my prowadzimy, to jest nasza decyzja, to nie brak umiejętności czy brak świadomości, że można inaczej, to jest nasza decyzja, żeby walka z inflacją była prowadzona w taki sposób, żeby nie doprowadzić do tego największego nieszczęścia jakim jest bezrobocie. - Bo wielkie bezrobocie to spadek popytu, spadek popytu to też spadek produkcji, spadek produkcji to z kolei jeszcze większe bezrobocie i to się tak kręci do dołu, bardzo trudno to zatrzymać. Tego rodzaju kryzysy, które są zwane strukturalnymi, a nie monetarnymi często bardzo trudno opanować nawet w ciągu dziesięciu lat, to znaczy dojść do punktu od którego kryzys się zaczął, natomiast te monetarne można opanować dużo, dużo szybciej. My to wiemy, to opiera się na wiedzy ekonomicznej - kontynuował. Kaczyński w Wadowicach ponownie uderzył w osoby homoseksualne. - Można na przykład w BBC stwierdzić, że z pary mężczyzn, jeśli w ogóle można mówić o parze, nie ma dzieci i następnego dnia mieć policję w domu. My takiej Polski nie chcemy. Nie chcemy kraju, a niestety te zjawiska już w Polsce się szerzą, że 12-letnie dziewczynki ogłaszają się lesbijkami - mówił. Dodał, że w Wadowicach spotkał grupę 11-letnich czy 12-letnich dziewczynek. - Pomyślałem sobie, no to mają być te... nie będę kończył. Co one w ogóle do tego mają? - pytał? - To jest szaleństwo. Temu szaleństwu trzeba się przeciwstawić - oświadczył prezes PiS. ""Szaleństwem"" według Kaczyńskiego jest także to, jak mówił, że ""zaczyna się wmawiać ludziom, że kwestia płci to kwestia decyzji"". - Że jednego dnia można tak, a drugiego tak. Że krótko mówiąc, to wszystko, co jest w genach, co jest w Księdze Rodzaju, że to wszystko nie ma znaczenia. To też jest szaleństwo i ono też do Polski dociera - powiedział. Szef Prawa i Sprawiedliwości mówił także o nadchodzących wyborach parlamentarnych. - Nie tylko pogoda, bo i Bóg nam sprzyja. W tej chwili przecież mógłby być mróz i śnieg, zupełnie normalne w tej części listopada, jest naprawdę pięknie i ciepło, ale jeżeli tylko zdołamy to przejść, to naprawdę i to są opinie naszych przeciwników, niechętnych nam socjologów i politologów, droga do zwycięstwa będzie otwarta, ale oczywiście trzeba będzie tego wielkiego wysiłku - stwierdził. Przekonywał dalej, że opozycja w trakcie głosowania będzie chciała ""zmienić wybory w wielką awanturę"". Kaczyński odniósł się także do swojej, szeroko komentowanej, wypowiedzi o ""dawaniu w szyję"" przez młode kobiety. - Kiedy powiedziałem, że młode dziewczęta, takie do 25 lat, piją tyle co ich rówieśnicy, a organizm mężczyzny i kobiety inaczej reaguje na alkohol, mężczyźni są tutaj dużo odporniejsi, to naprawdę nie chciałem nikogo urazić - powiedział.

- Chciałem tylko powiedzieć pewną prawdę o pewnym szkodliwym zjawisku. Bo jestem głęboko, stuprocentowo, za równouprawnieniem kobiet i mężczyzn, we wszystkich dziedzinach życia, ale to nie oznacza, że kobiety mają udawać mężczyzn, a mężczyźni kobiety - oświadczył. Konkret24: Kaczyński o ""utrzymywaniu się stanu"" picia wśród młodych kobiet - teza bez pokrycia. Dwie inne też W sesji odczytywanych z kartki pytań padło to dotyczące 13. i 14. emerytury i tego, czy te świadczenia zostaną utrzymane. - Będą utrzymane. Kryzys, nie ma co ukrywać, jest ciężki kryzys i on dotyczy także Polski. Ale my przyjęliśmy dwa założenia: zbrojenia i socjal, to musi być utrzymane. Musimy wspierać rodziny, seniorów i niestety, musimy się zbroić - odpowiedział, tłumacząc, że zbrojenie jest potrzebne ze względu na postawę Rosji. Na spotkanie nie wszyscy chętni do wejścia zostali wpuszczeni. Przed budynkiem, w którym przemawiał Kaczyński zgromadziła się grupa protestujących osób, przed którą ustawili się policjanci. Zgromadzeni mieli transparenty z hasłami ""PiS=drożyzna"" czy ""Jarosław, najlepszy stand-up"""
https://tvn24.pl/kultura-i-styl/premiery-kinowe-listopad-2022-filmy-ktore-warto-zobaczyc-najciekawsze-nowosci-wkinach-wybor-wrony-st6205526,"Premiery kinowe - listopad 2022. Filmy, które warto zobaczyć. Najciekawsze nowości w kinach","8 listopada 2022, 15:19","W listopadowym repertuarze kinowym pojawi się blisko 30 nowych tytułów. Wśród nich są filmy zarówno cenionych twórców, jak i debiutantów, którzy podbijają kolejne festiwale filmowe. Jedno jest pewne: nie zabraknie powodów do zachwytów - najróżniejszych. Skąd ta pewność? O tym w autorskim przeglądzie premier kinowych Tomasza-Marcina Wrony.","Listopadowy repertuar kinowy każdego roku jest wyjątkowo barwny: obok dreszczowców, które trafiają do dystrybucji przed Halloween, są też wysokobudżetowe produkcje o superbohaterach i hity największych festiwali filmowych, oscarowi faworyci, czy w końcu kinowe historie z motywem bożonarodzeniowym. W tym gąszczu pojawiło się kilka prawdziwych perełek: historie, które trafiają w najczulsze punkty, budzą skrajne emocje i rezonują na długo po seansie. Asghar Farhadi, jeden z nielicznych filmowców, których dwa filmy uhonorowane zostały Oscarem dla najlepszego filmu międzynarodowego (wcześniej kategoria znana jako najlepszy film nieanglojęzyczny), wrócił w tym roku z kolejną historią z rodzinnego Iranu. 50-letni filmowiec zdobył światową rozpoznawalność dzięki dramatowi z 2009 roku ""Co wiesz o Elly?"", którym debiutował w Konkursie Głównym Międzynarodowego Festiwalu Filmowego w Berlinie, gdzie otrzymał Srebrnego Niedźwiedzia za reżyserię. Dwa lata później ""Rozstanie"" uznano najlepszym filmem Berlinale, a Fahradi otrzymał Złotego Lwa. Film okazał się rok później pierwszym dziełem Irańczyka nagrodzonym Oscarem. Sam twórca zdobył również nominację w kategorii najlepszy scenariusz oryginalny. Kolejna Nagroda Amerykańskiej Akademii Filmowej powędrowała do niego za ""Klienta"" z 2016 roku. Film nagrodzono za najlepszy scenariusz w Konkursie Głównym Festiwalu Filmowego w Cannes. We wszystkich tych tytułach irański twórca na wiele sposobów pokazał, że jak mało kto potrafi ze zwykłych ludzi uczynić bohaterów uniwersalnych, których historie budzą emocje, skłaniają do myślenia. Podobnie jest w przypadku ""Bohatera"" - najnowszego filmu Farhadiego, który światową premierę miał w ramach ubiegłorocznego Konkursu Głównego Festiwalu Filmowego w Cannes, gdzie otrzymał drugą co ważności nagrodę - Wielką Nagrodę Jury - ex aequo z ""Przedziałem nr 6"" Juha Kuosmanena. ""Bohater"" inspirowany jest prawdziwymi zdarzeniami sprzed 10 lat. Tytułowy Rahim, który odbywa wyrok za długi, wychodzi na dwudniową przepustkę. Chce wykorzystać ten czas, aby przekonać wierzyciela - byłego szwagra - by darował mu część należności i wycofał oskarżenie. W jego ręce niespodziewanie trafia torba ze złotymi monetami. Ten uśmiech losu stanie się dla niego również fatum. Farhadi - w prawdopodobnie najlepszym swoim dotychczasowym filmie - po mistrzowsku dozuje emocje i tworzy niejednoznaczne moralnie postaci. Nie ma tu prostych odpowiedzi, za to jest wiele pytań. Jaka jest cena wolności? Czym jest uczciwość? Czy w dobie wszędobylskich portali społecznościowych można odzyskać honor? - to tylko niektóre z nich. Jednocześnie filmowiec skutecznie wodzi widzów za nos wieloma punktami zwrotnymi, do ostatniej sceny nie dając możliwości opowiedzenia się po jednej stronie. Bo tu nie o rację chodzi, a o próbę spojrzenia na to, jaką siłę rażenia mają pozornie błahe decyzje. Z perspektywy europejskiej irańska rzeczywistość może wydawać się pewnego rodzaju egzotyką, ale rzeczywistość ograniczana autorytarnym porządkiem i religijnymi prawami koniec końców budzi niepokój. ""Bohater"" w reżyserii Asghara Farhadiego w kinach od 4 listopada. Był 17 lipca 2014 roku. Gdzieś między Donieckiem a Ługańskiem, w rejonie szachtarskim leży niewielka miejscowość Hrabowe. To w tych okolicach spadł samolot Malaysia Airlines, lecący z Amsterdamu do Kuala Lumpur, zestrzelony przez prorosyjskich separatystów. Zginęło 283 pasażerów i pasażerek oraz 15-osobowa załoga. Na tym terenie od kwietnia 2014 roku trwała już wojna, która w lutym tego roku zmieniła się w pełnowymiarową agresję rosyjską przeciw Ukrainie. Maryna Er Gorbach - jedna z najoryginalniejszych ukraińskich filmowczyń posłużyła się zdarzeniami z lipca 2014 roku i pokazała je z perspektywy mieszkającej w Hrabowem fikcyjnej rodziny. Er Gorbach jako reżyserka debiutowała w 2009 roku ""Szczekaniem czarnych psów"", który współreżyserowała z mężem - tureckim filmowcem - Mehmetem Bahadirem Erem. Jej najnowszy film ""Klondike"", zarazem pierwszy, który zrealizowała samodzielnie, stał się sensacją podczas tegorocznych edycji Festiwalu Sundance oraz Międzynarodowego Festiwalu Filmowego w Berlinie, gdzie był pokazywany w sekcji Panorama. Natomiast podczas Sundance Er Grobach nagrodzona została za najlepszą reżyserię w konkursie World Cinema Dramatic. Film, który jest koprodukcją turecką zdobył również Złotego Tulipana dla najlepszego krajowego filmu podczas Międzynarodowego Festiwalu Filmowego w Stambule. Jest również ukraińskim kandydatem do Oscara w kategorii najlepszy film międzynarodowy. Centralną postacią jest Irka (hipnotyzująca Oksana Czerkaszyna), która na pograniczu wsi Hrabowe mieszka wraz z mężem Tolikiem (Siergiej Szadrin) i bratem Jarikiem (Ołeh Szczerbina). Irka pomimo zaawansowanej ciąży nie chce opuścić własnego domu, o który dba na każdy możliwy sposób. Nawet gdy przypadkowy pocisk wystrzelony przez prorosyjskich separatystów burzy jedną ze ścian domu, ta uparcie chce zostać. Narasta w niej złość na męża, którego przyjaciele dołączyli do separatystów i naciskają na niego, żeby również opowiedział się po ich stronie. Po zestrzeleniu malezyjskiego samolotu Irkę przepełnia gniew i złość. W tym wszystkim próbuje pogodzić męża z bratem, który podejrzewa, że Irka i Tolik zdradzili Ukrainę i przeszli na stronę prorosyjską. Maryna Er Gorbach w bezkompromisowy sposób przygląda się temu, jak wojna brutalnie wdziera się w codzienność zwykłych ludzi i wciąga ich bezwiednie w spiralę przemocy. Reżyserka za pomocą najróżniejszych środków wizualnych - długich, nieruchomych ujęć, czasem naturalistycznych kadrów - z emocjonalnym dystansem i skrajną szczerością przygląda się wycinkowi rzeczywistości, po którą sięgnęła. Formalny chłód, z jakim Er Gorbach podeszła do całości, przejawia się tym, że na bohaterów patrzymy z pewnego dystansu, typowego dla reportaży telewizyjnych czy filmów dokumentalnych. Estetyka, która nasuwa skojarzenia z filmami Andrieja Tarkowskiego czy Anki i Wilhelma Sasnalów, tworzy atmosferę niepokoju od pierwszego ujęcia. Ta stylistyka budzi i zachwyt, i strach przed tym, co się wydarzy. Warstwa narracyjna, która jest prawdziwą siłą ""Klondike"", pozbawiona jest patetyzmu i moralizatorstwa. Oczywiście sama Maryna Er Gorbach wielokrotnie brała udział w ukraińskich apelach do Zachodu o potępienie działań Rosji w Donbasie. Natomiast w filmie w rygorystyczny sposób unika stawania po którejkolwiek ze stron, skupiając się na jak najbardziej przenikliwym obrazie wojny, w najróżniejszych jej aspektach. W obliczu trwającej napaści Rosji na Ukrainę formalna prostota tej opowieści wybrzmiewa jeszcze mocniej. Realia walk czy samej katastrofy samolotu pozostają poza kadrem, podsycając atmosferę grozy na poziomie domysłów, a prawdziwe zdarzenia wykorzystane zostały jako jedno z narzędzi dramaturgicznych, wręcz teatralnych. W ten sposób na pierwszy plan wysuwają się emocje i relacje głównych bohaterów. Widać to przede wszystkim w postaci Irki, z pozoru silnej kobiety, która próbuje się odnaleźć w momentami absurdalnej rzeczywistości. Jednak w zderzeniu z wojną, jej desperacki wręcz opór wobec konfliktu staje się daremny, a próba zachowania jak najmniejszego skrawka normalności prowadzi ją na skraj rozpaczy i niewyobrażalnego bólu. ""Klondike"" w reżyserii Maryny Er Gorbach w kinach od 4 listopada. 93 minuty czystej czułości, pozbawionej najmniejszego banału. Czułości, która z ogromną ostrożnością dotyka tematów, doświadczeń czy emocji bardzo delikatnych i która budzi ogromne pokłady nadziei i ciepła. Co prawda ""Słoń"" jest pierwszą pełnometrażową fabułą na koncie Kamila Krawczyckiego, to już przy dwóch krótkich metrażach wykazał się nietuzinkowym talentem. W 2017 roku stworzył ""Mój koniec świata"" - pierwszy gejowski polski krótkometrażowy dramat fabularny, który zdobył Nagrodę Publiczności podczas Międzynarodowego Festiwalu Kina LGBTQ+ Amor Festival w chilijskim Santiago. Trzy lata później nakręcił ""Ktoś zostanie ostatni"" z legendarną Jadwigą Jankowską-Cieślak w roli głównej. Twórca doceniony został Nagrodą ""Odkrywcze Oko"" dla młodego utalentowanego twórcy podczas Festiwalu Filmu Polskiego w Ameryce w Chicago w 2020 roku. Film otrzymał wyróżnienie specjalne podczas Barcelona International Short Film and Video Festival oraz był nominowany do Jantara w Konkursie Krótkometrażowych Debiutów Filmowych festiwalu Młodzi i Film w Koszalinie. Sam Krawczycki pracował już wtedy nad ""Słoniem"". Babie lato w małej miejscowości tradycyjnego i konserwatywnego polskiego Podhala. Dwudziestoparoletni Bartek opiekuje się matką (niesamowita Ewa Skibińska), dba o gospodarstwo, pomaga zaprzyjaźnionej sąsiadce (poruszająca rola Ewy Kolasińskiej), pracuje za barem i marzy o stworzeniu własnej stadniny koni. Codzienność płynie ustalonym, spokojnym rytmem. Gdy lokalny pijaczek umiera, na wieś przyjeżdża jego syn - Dawid (nieprzyzwoicie charyzmatyczny Paweł Tomaszewski). Jego przyjazd powoduje wśród mieszkańców mieszane uczucia, jakby spodziewali się nadejścia czegoś złego, co nieodwracalnie zmieni ich poukładaną rzeczywistość. Tylko w Bartku wizyta ""obcego"" budzi zaciekawienie. Tu należy postawić kropkę, bo im mniej szczegółów fabularnych zna się przed obejrzeniem ""Słonia"", tym lepiej. CZYTAJ RÓWNIEŻ ROZMOWĘ TOMASZA-MARCINA WRONY Z KATARZYNĄ SZUSTOW: POCAŁUNKI SĄ NAPRAWDĘ, A SEKS? ""JESTEŚMY PO TO, ŻEBY WYGLĄDAŁ NA PRAWDZIWY"" Krawczycki, który jest również autorem scenariusza, z bezczelną wręcz precyzją żongluje najmniejszymi szczegółami ""Słonia"". Począwszy od samego tytułu, który może być interpretowany na różny sposób, chociaż zagadka, kim bądź czym jest słoń, została świetnie poprowadzona. Krawczycki świadomie wykorzystuje całą paletę znaczeniową i symboliczną słonia, któremu w różnych kulturach przypisywane są różne moce. Cała historia poprowadzona została z niezwykłą lekkością, bez sadzenia się na efekciarstwo, przebrzmiały romantyzm, tanie, schematyczne uniesienia czy przesłodzoną bajkowość. Krawczycki zbudował fikcyjną, prostą historię, w której nie brakuje odniesień do aktualnych wydarzeń społecznych, politycznych czy kulturowych. Jednak jest to tylko tło, bez którego ""Słoń"" nie miałby takiej siły rażenia. I jest to tło, które staje się zrozumiałe nie tylko dla polskiej widowni - co udowadnia szereg pokazów na festiwalach filmowych od Palm Springs, przez Tel Awiw po Melbourne. Być może dla wielu ""Słoń"" będzie tylko kolejną queerową historią miłosną, kinowym romansem. Ale takie uproszczenie jest niesprawiedliwe. Krawczycki zgrabnie obrazuje ważne konteksty, które nadają każdej relacji międzyludzkiej prawdziwości i siły: dobrostan psychiczny, mierzenie się z traumami, lęki przed odrzuceniem, brakiem akceptacji, sposoby komunikowania swoich granic, przełamywanie wstydu i mierzenie się z kompleksami, nierówna walka o decydowanie o samym sobie. To wszystko doprawione lekką ironią, humorem, na który stać niewielu. Poza rewelacyjnymi zdjęciami, bardzo spójnym montażem i samym scenariuszem, lokomotywą tego filmu jest jego obsada. Tak reżyserowanych Hrynkiewicza, Tomaszewskiego, Skibińską i Kolasińską chce się oglądać jak najczęściej. Efektem ubocznym ""Słonia"" może być to, że sięga się po wcześniejsze tytuły z dorobku tej czwórki. Biorąc pod uwagę fakt, że ""Słoń"" powstał w mikrobudżecie - a zatem nie mógł przekroczyć kwoty 700 tysięcy złotych - można wybaczyć wszystkie ewentualne niedociągnięcia produkcyjne. Ostatecznie - idąc za głosem części teoretyków filmowych - kino ma budzić emocje, porwać w świat, który tworzy reżyser i spróbować zrozumieć tych, których na co dzień nie spotykamy. I taki jest właśnie ""Słoń"" - jeden z najlepszych polskich debiutów ostatniej dekady. ""Słoń"" w reżyserii Kamila Krawczyckiego w kinach od 18 listopada. Luca Guadagnino szybko wdarł się do grona klasyków najnowszej włoskiej kinematografii. 51-letni reżyser, scenarzysta i producent filmowy, debiutował w 1999 roku thrillerem ""The Protagonist"", który przyniósł mu specjalne wyróżnienie FEDIC Award podczas 56. edycji Międzynarodowego Festiwalu Filmowego w Wenecji. Dziesięć lat później - w 2009 roku - zachwycił świat jednym z najlepszych filmów w swoim dorobku: dramatem ""Jestem miłością"" z Tildą Swinton w roli głównej. Z aktorką po raz trzeci na planie spotkał się przy ""Nienasyconych"" z 2015 roku. Natomiast międzynarodową sławę zdobył dzięki ekranizacji powieści Andre Acimana ""Tamte dni, tamte noce"" z Timotheem Chalametem i Armiem Hammerem w rolach głównych. Swoją międzynarodową pozycję umocnił w 2018 roku własną interpretacją głośnego horroru Daria Argento z 1977 roku ""Suspiria"". We wrześniu - jeszcze przed światową premierą w Konkursie Głównym weneckiego festiwalu - głośno zrobiło się wokół najnowszego tytułu filmowca ""Do ostatniej kości"". Głosy oburzenia i zaciekawienia wzbudził fakt, że historia dotyczy osób, które zaspokajają swój apetyt na ludzkie mięso. Natomiast samo jury doceniło Włocha Srebrnym Lwem za najlepszą reżyserię. Grająca główną rolę Taylor Russell uhonorowana została Nagrodą im. Marcello Mastroianniego dla najlepszej młodej aktorki. Ci, którzy znają dotychczasową twórczość Guadagnina, wiedzą, że nic u niego nie jest dosłowne. Tak i w tym przypadku. Przede wszystkim scenariusz, którego autorem jest David Kajganich (z Guadagninem współpracował już przy ""Nienasyconych"" oraz ""Suspirii""), jest luźną adaptacją filmową powieści Camille DeAngelis z 2015 roku. Stąd też powierzchowne określenia, że jest to film o współczesnych kanibalach, jest bardzo krzywdzące. W końcu filmowa klasyka o wampirach zbudowana jest w podobny sposób. W przypadku najnowszego tytułu włoskiego twórcy, za kanibalistycznymi praktykami kryje się coś więcej. Jest to doskonały przykład kina drogi przez środkowe stany USA epoki Ronalda Regana, a centralnym punkcie warstwy narracyjnej pozostaje relacja dwójki młodych osób, które połączyło poczucie społecznego wykluczenia. Sam kanibalizm staje się więc figurą artystyczną, która wypycha szukające szczęścia i piękna główne postaci poza nawias społeczeństwa. To pierwszy film Włocha nakręcony w Stanach Zjednoczonych, przez co stał się dla niego szansą, by sięgnąć po typowo amerykańskie narzędzia dramaturgiczne. W materiałach prasowych znalazło się oświadczenie reżysera na temat tego filmu. ""Film jest w swojej istocie czułą, wrażliwą opowieścią o bohaterach. Interesują mnie ich emocje, przeżycia i to, co się z nimi stanie. (...) Pochodzę z katolickiego kraju i każdego dnia jesteśmy tam świadkami metafory kanibalizmu. Zjadamy ciało Chrystusa pod postacią cienkiego (eucharystycznego) opłatka. Jednocześnie wciąż jesteśmy zwierzętami – po części kierujemy się rozsądkiem, po części instynktem. Nasze motywy są po części społeczne, po części określane przez dalekich przodków. Kanibalizm to ostateczny sposób, w jaki człowiek może unicestwić innego człowieka, ale nie o tym mówi ten film. Ten film ma ambicje, według mnie, żeby nakłonić do medytacji nad tym, kim jestem i jak mogę pokonać to, co czuję, jeżeli nie mogę nad tym zapanować. I wreszcie, kiedy będę mógł odnaleźć siebie w spojrzeniu innych?"" - wyjaśnia Guadagnino. Rewelacyjne kreacje aktorskie Russell, Chalameta czy Marka Rylance'a sprawiają, że ten z pozoru makabryczny film staje się jedną z najczulszych i najbardziej empatyzujących historii współczesnego kina. ""Do ostatniej kości"" w reżyserii Luki Guadagnino w kinach od 25 listopada. Francusko-kanadyjski reżyser i autor zdjęć filmowych Eric Gravel zachwycił filmem ""Na pełny etat"" publiczność oraz krytykę tegorocznej edycji Międzynarodowego Festiwalu Filmowego w Wenecji. I nie tylko: sam Gravel otrzymał nagrodę za najlepszą reżyserię, a grająca główną rolę Laure Calamy - za najlepszą  rolę żeńską. Obie nagrody przyznało jury sekcji Horyzonty. ""Na pełny etat"" to druga pełnometrażowa fabuła w dorobku Gravela, który w 2017 roku debiutował komediodramatem ""Crash Test Aglae"". W centrum fabuły dramatu ""Na pełny etat"" jest Julie (w tej roli fenomenalna, wielobarwna Calamy), mieszkanka jednej z podparyskich miejscowości, samotnie wychowuje dwójkę dzieci. To samo w sobie ogromne wyzwanie, zwłaszcza że codziennie poświęca dużo czasu na dojazdy do Paryża, gdzie pracuje w jednym z luksusowych hoteli. Gdy Julie jest poza domem, jej dziećmi opiekuje się jej sąsiadka - pani Lusigny (w tej roli słynna Geneviève Mnich), której coraz mocniej doskwiera wiek. Pani Lusigny coraz mocniej sygnalizuje, że jest zmęczona opieką nad dziećmi, zwłaszcza nad synem Julie, który wymaga sporo uwagi i cierpliwości. Sama Julie szuka lepszej pracy, odpowiadającej jej kwalifikacjom i doświadczeniu. Jej sytuacji nie ułatwia to, że były mąż skutecznie odmawia kontaktu i nie spłaca alimentów. Dodatkowo w Paryżu wybucha fala strajków, co paraliżuje komunikację publiczną, a to powoduje, że Julie spóźnia się nie tylko do pracy, ale również, żeby odebrać dzieci. ""Na pełny etat"" to znakomity przykład uniwersalnego spojrzenia na świat z perspektywy bardzo indywidualnych zmagań fikcyjnej bohaterki. Wielowymiarowa postać, jaką stworzyła Calamy, zbudowana jest na niuansach: w zderzeniu z życiowym kryzysem, chwyta się każdej możliwości, by przetrwać kolejny dzień. Aż trudno uwierzyć w to, z jaką przenikliwością Gravel i Calamy uchwycili bezradność wobec bezlitosnych reguł kapitalizmu, długotrwałą niepewność jutra i narastającą rozpacz, z której wydawałoby się, że nie ma wyjścia. W obliczu kryzysu ekonomicznego, który coraz dotkliwiej uderza w każdego, historia Julie jeszcze mocniej rezonuje, a jej wymowa staje się coraz bardziej aktualna i uniwersalna. ""Na pełny etat"" w reżyserii Erica Gravela w kinach od 25 listopada."
https://tvn24.pl/polska/jakub-kwiecinski-i-dawid-mycek-walcza-o-uznanie-malzenstwa-decyzja-naczelnego-sadu-administracyjnego-st6192335,"Jakub i Dawid walczą o uznanie małżeństwa. Piszą o ""historycznych słowach"" sądu w ich sprawie","3 listopada 2022, 18:07","Jakub Kwieciński i Dawid Mycek, para, która od lat walczy o zalegalizowanie w Polsce aktu ich małżeństwa, opublikowała w mediach społecznościowych decyzję Naczelnego Sądu Administracyjnego w tej sprawie. Sąd oddalił ich skargę kasacyjną, jednak mimo to mężczyźni piszą o ""historycznych słowach obalających mit"". Chodzi o uzasadnienie, w którym mowa między innymi o tym, że polska konstytucja ""nie zabrania ustawowego uregulowania związków jednopłciowych"", ale ""aktualnie polski prawodawca nie zdecydował się na ustanowienie tego typu rozwiązań"". ""Naczelny Sąd Administracyjny na naszej rozprawie ostatecznie stwierdził, że Konstytucja RP nie zabrania małżeństw jednopłciowych"" - napisali w mediach społecznościowych.","Od 2018 roku Jakub Kwieciński i Dawid Mycek walczą o zalegalizowanie w Polsce aktu ich małżeństwa, które zostało zawarte w czerwcu 2017 roku na portugalskiej Maderze. Transkrypcji, czyli uznaniu aktu małżeństwa, odmówił urząd stanu cywilnego, urząd wojewódzki, do którego złożyli skargę, i Wojewódzki Sąd Administracyjny w Warszawie, do którego się odwołali. Para postanowiła więc szukać sprawiedliwości w Naczelnym Sądzie Administracyjnym. Wcześniej do sprawy włączyła się Prokuratura Regionalna w Warszawie. Śledczy wnosili do sądu o oddalenie kasacji i wskazywali, że małżeństwo osób tej samej płci w polskim systemie prawnym jest niemożliwe. Sprawę walki Jakuba i Dawida o uznanie ich małżeństwa opisywaliśmy już w tvn24.pl w czerwcu. Walczą o zalegalizowanie małżeństwa w Polsce. Jakub i Dawid: dostaliśmy przykry prezent na rocznicę od Zbigniewa Ziobry W czwartek Jakub i Dawid opublikowali w mediach społecznościowych wyrok NSA, który zapadł w ich sprawie w lipcu. Sąd oddalił ich skargę kasacyjną, więc co do skutków wyrok ten jest dla mężczyzn niekorzystny. NSA pisze w uzasadnieniu, że zgodnie z przepisami Kodeksu rodzinnego i opiekuńczego małżeństwem w polskim porządku jest tylko związek kobiety i mężczyzny. Podkreśla, że ""polski system prawny nie zna małżeństwa zawartego między dwoma mężczyznami, a tym samym niedopuszczalne było dokonanie transkrypcji aktu małżeństwa zawartego za granicą pomiędzy dwoma mężczyznami jako małżeństwa w świetle polskiego prawa"". ""Zgodnie z art. 18 Konstytucji RP małżeństwo jako związek kobiety i mężczyzny, rodzina, macierzyństwo i rodzicielstwo pozostają pod ochroną i opieką Rzeczypospolitej Polskiej. Przepis ten nie przesądza o niemożliwości prawnego uregulowania związków osób tej samej płci, podkreśla natomiast szczególną ochronę małżeństwa, ale jako związku kobiety i mężczyzny"" - napisano dalej w uzasadnieniu. Wypełnieniem tej zasady  konstytucyjnej - jak wskazuje dalej sąd - są polskie przepisy ustawowe. ""Sąd I instancji podzielił stanowisko skarżących, że z powyższej zasady konstytucyjnej wynika nie tyle konstytucyjne rozumienie instytucji małżeństwa, co gwarancja objęcia szczególną ochroną i opieką państwa instytucji małżeństwa, ale tylko w założeniu, że chodzi o związek kobiety i mężczyzny. Z tego względu, jak słusznie zauważył Sąd I instancji, treść art.18 Konstytucji nie mogłaby stanowić samoistnej przeszkody do dokonania transkrypcji zagranicznego aktu małżeństwa, gdyby w porządku krajowym instytucja małżeństwa jako związku osób tej samej płci była przewidywalna"" - czytamy dalej w uzasadnieniu. NSA podkreśla, że art. 18 Konstytucji ""nie zabrania ustawowego uregulowania związków jednopłciowych"", ale ""aktualnie polski prawodawca nie zdecydował się na ustanowienie tego typu rozwiązań"". Dodaje, że wpisanie aktu małżeństwa skarżących kasacyjnie do polskiego rejestru stanu cywilnego byłoby nie do pogodzenia z przepisami Kodeksu rodzinnego i opiekuńczego. Właśnie na te słowa sądu zwracają uwagę Jakub i Dawid. ""Naczelny Sąd Administracyjny na naszej rozprawie ostatecznie stwierdził, że Konstytucja RP nie zabrania małżeństw jednopłciowych. To znaczy, że Ziobro, Czarnek i inni przez lata mówili w tym temacie nieprawdę. Dziś mamy to na piśmie"" - napisali na Twitterze. Szerzej o wyroku NSA i o swojej sytuacji prawnej Jakub i Dawid napisali także na swoim profilu na Facebooku. Napisali o ""historycznym orzeczeniu Naczelnego Sądu Administracyjnego w sprawie małżeństw jednopłciowych"". ""W sprawie legalizacji naszego małżeństwa po pięciu latach dotarliśmy do najwyższej instancji w Polsce - Naczelnego Sądu Administracyjnego. Podczas rozprawy po raz pierwszy NSA stwierdził jednoznacznie - nasza KONSTYTUCJA nie zabrania małżeństw osób tej samej płci. To historyczne słowa obalające mit powtarzany przez prawą stronę od lat. Dziś sąd rozprawił się z tym kłamstwem ostatecznie"" - napisali na Facebooku. Również oni przytoczyli przywołany wcześniej fragment uzasadnienia decyzji sądu. ""Oto dokładne słowa sądu: ""Zgodnie z art. 18 Konstytucji RP małżeństwo jako związek kobiety i mężczyzny, rodzina, macierzyństwo i rodzicielstwo pozostają pod ochroną i opieką Rzeczypospolitej Polskiej. Przepis ten nie przesądza o niemożliwości prawnego uregulowania związków osób tej samej płci, podkreśla natomiast szczególną ochronę małżeństwa, ale jako związku kobiety i mężczyzny. Z tego względu treść art. 18 Konstytucji nie mogłaby stanowić samoistnej przeszkody do dokonania transkrypcji zagranicznego aktu małżeństwa. Konkludując, omawiany przepis Konstytucji nie zabrania ustawowego uregulowania związków jednopłciowych"" - wskazali. Jak powiedział rzecznik NSA sędzia Sylwester Marciniak, wyrok oznacza, że ""sądy administracyjne obu instancji uznały, iż zaskarżona decyzja odmawiająca wpisania do rejestru stanu cywilnego aktu małżeństwa osób tej samej płci była zgodna z prawem"". - Nie ma możliwości wpisania do rejestru stanu cywilnego aktu małżeństwa tej samej płci - dodał sędzia Marciniak. Sędzia podkreślił jednocześnie, że przedmiotem sprawy była kwestia odmowy wpisania aktu małżeństwa do rejestru, nie zaś dopuszczalność małżeństw tej samej płci w polskim porządku prawnym."
https://tvn24.pl/kultura-i-styl/portoryko-miss-argentyny-i-portoryko-wziely-slub-informuja-media-modelki-pokazaly-wspolne-zdjecia-st6190116,"Byłe miss Argentyny i Portoryko ujawniły swój związek. Piszą o ""wyjątkowym dniu"" i pokazują zdjęcia","2 listopada 2022, 15:00","Fabiola Valentin i Mariana Varela, które poznały się w finale międzynarodowego konkursu piękności, wzięły ślub w Portoryko - podały media. Swój związek ujawniły również same modelki, publikując film ze wspólnymi zdjęciami w mediach społecznościowych.","Fabiola Valentin zdobyła m.in. tytuł Miss Grand Puerto Rico 2020, z kolei Mariana Varela rok wcześniej została Miss Universo Argentina, reprezentowała też swój kraj na konkursie Miss Universe. Modelki poznały się na wyborach Miss Grand International 2020, w którym obie znalazły się w pierwszej dziesiątce i pozostały przyjaciółkami po zakończeniu konkursu. W ostatni weekend października obie opublikowały w mediach społecznościowych wpis ze wspólnymi zdjęciami i nagraniami. Jak przekazały, wcześniej strzegły prywatności, ale zdecydowały się ""otworzyć drzwi w tym wyjątkowym dniu"". Na końcu wpisu zamieściły datę - 28 października 2022. O ślubie modelek poinformowały media, w tym amerykańska edycja portalu hola.com. Same nie piszą wprost o ślubie, na nagraniu zamieszczonym na ich profilach instagramowych oglądamy jednak wspólne chwile Valentin i Vareli. Pokazały zdjęcia m.in. z zaręczyn, z napisem ""wyjdziesz za mnie?"" w tle, widać też pierścionki zaręczynowe. Obie widzimy również przed urzędem stanu cywilnego w San Juan w Portoryko. Pokazują też jednakowe obrączki. ""OMG gratulacje, MGI (Miss Grand International - red.) stworzyło piękny związek"" - napisała pod wideo Abena Akuaba, zdobywczyni tytułu Miss Grand International 2020. Pod wpisem znalazło się w sumie kilka tysięcy komentarzy z gratulacjami i życzeniami dla modelek. Para na co dzień zajmuje się nie tylko współpracą z agencjami modelek. Varela koncentruje się też na działaniach na rzecz walki z nierównością płci i przemocą. Małżeństwa osób tej samej płci można zawierać w Portoryko od 2015 roku. W Argentynie są one legalne od 2010 roku. ZOBACZ TEŻ: Która mniejszość seksualna jest najliczniejsza? Zaskakujące wyniki brytyjskiego badania"
https://tvn24.pl/programy/piotr-jacon-mezczyzna-roku-glamour-st6185173,"Piotr Jacoń Mężczyzną Roku ""Glamour""","28 października 2022, 22:39","Piotr Jacoń odebrał nagrodę Mężczyzny Roku ""Glamour"". To kolejne uznanie dla dziennikarza TVN24 za aktywność na rzecz osób transpłciowych w Polsce. Piotr zmienia sposób myślenia Polaków na temat osób LGBTQ+. Aleksandra Kąkol.",N/A
https://tvn24.pl/polska/teczowy-piatek-w-szkolach-trwa-akcja-wsparcia-osob-lgbt-czarnek-marginalna-liczba-placowek-st6183565,"Tęczowy piątek w szkołach. ""Chcemy, żeby osoby LGBT czuły się bezpiecznie""","28 października 2022, 9:50","Trwa ""tęczowy piątek"", coroczne święto mające wspierać młodzież LGBT+, które jest obchodzone w szkołach, a koordynowane przez Kampanię Przeciw Homofobii. Organizacja w tym roku nie publikuje listy szkół, biorących udział w wydarzeniu - jak oceniła dziennikarka tvn24.pl Justyna Suchecka - z obawy ""przed nagonką"". Tymczasem minister edukacji Przemysław Czarnek mówi o marginalnej liczbie zaangażowanych szkół i o ""nieodpowiedzialnych dyrektorach"", którzy w ""tęczowym piątku"" biorą udział.","""Tęczowy piątek"" to coroczne święto  młodzieży szkolnej, identyfikującej się jako osoby LGBT+, przypadające na ostatni piątek października. Jak informuje na specjalnej stronie internetowej Kampania Przeciw Homofobii (KPH), celem akcji jest wspieranie uczniów. ""Chcemy, żeby młode osoby ze społeczności LGBT+ wiedziały, że są okej, mają wsparcie i nie są same – że jest mnóstwo ludzi, którzy stoją za nimi murem"" - czytamy w komunikacie KPH. Organizacja proponuje w ten dzień nauczycielom materiały edukacyjne, które mogą pomóc im w organizacji tematycznych zajęć. W piątek rano na antenie TVN24 na temat wydarzenia rozmawiała dziennikarka tvn24.pl Justyna Suchecka i Cecylia Jakubczak z KPH. Jak podkreśliła na antenie TVN24 Cecylia Jakubczak, ""tęczowy piątek stawia młodzież w centrum uwagi"". - To jest bardzo istotne, bo szkoła stała się takim polem bitwy, gdzie trochę zapomina się o uczniach i uczennicach, a my chcemy, żeby w ten ostatni piątek października to o nich był ten dzień i żeby młode osoby LGBT, które uczęszczają do szkoły, czuły się w niej bezpiecznie, mogły być sobą, mogły się dzielić swoimi emocjami, radościami i marzeniami na równych zasadach - powiedziała Jakubczak. Czytaj też: Nawet jeśli twoje dziecko nie jest czarnym gejem, równość w szkole jest także twoją sprawą Działaczka KPH zaznaczyła, że według badań organizacji, przeprowadzonych wspólnie z Centrum Badań nad Uprzedzeniami Uniwersytetu Warszawskiego, ""aż 65 procent młodych osób LGBT+ w Polsce doświadcza przemocy, a 75 procent ma myśli samobójcze"". - Ta młodzież bardzo potrzebuje wsparcia - oceniła. Hasłami ""tęczowego piątku"" są ""jesteś okej!"" i ""będzie dobrze!"". Jak powiedziała na antenie TVN24 dziennikarka Justyna Suchecka, w tym roku nie została opublikowana lista szkół biorących udział w akcji KPH. - Bo to się kończyło bardzo nieprzyjemnie ze względu na nagonkę konserwatywnych polityków, różnych organizacji prawicowych, to nie było przyjemne i nie było bezpieczne - powiedziała Suchecka. Dodała jednak, że jej zdaniem takich szkół ""jest coraz więcej"". Dziennikarka podkreśliła, że w całej Polsce szkoły stają się otwarte na uczniów LGB, trafiając nieraz do ""Rankingu Szkół Przyjaznych LGBT+"". - W tym roku w pierwszej ""piętnastce"" była na przykład szkoła z Boguchwały pod Rzeszowem, najlepsza szkoła na Podkarpaciu. Więc to nie jest już domena wielkich miast, to już nie jest tylko to miejsce, w którym wchodzą jakieś organizacje pozarządowe i do czegoś nakłaniają młodzież. Nie, młodzież robi to sama, młodzież czuje taką potrzebę, młodzież sama się zgłasza i sama się tym chwali - przekonuje Suchecka. Dziennikarka dodała, że wciąż nie każda szkoła w Polsce chce wziąć udział w tęczowej akcji. - Ale głęboko wierzę, że jest dużo lepiej niż pięć lat temu, kiedy pierwszy raz pisałam o ""tęczowym piątku"" - zaznaczyła. O tym, że nie każda szkoła bierze udział w akcji koordynowanej przez KPH, poinformował również minister edukacji i nauki Przemysław Czarnek. Jak podkreślił, ""tęczowy piątek"" nie odbędzie się w całej Polsce i ""na pewno nie we wszystkich szkołach"". - Z naszych informacji wynika, że będzie miało to miejsce w marginalnej liczbie placówek, tam, gdzie są nieodpowiedzialni dyrektorzy, którzy nie dbają o właściwą edukację i wychowanie dzieci. Przypomnę, że te powinny odbywać się zgodnie z podstawą programową - powiedział dla PAP polityk. Wiceprezydent Warszawy Renata Kaznowska nie wie, ile stołecznych szkół włączy się w akcję ""tęczowego piątku"". Wiedzę w tej kwestii, jak mówi, mogą mieć dzielnice, które nadzorują większość szkół. Zaznacza, że inicjatywę popiera. - Nie ma przyzwolenia na żadną formę homofobii w warszawskich szkołach. Nie zgadzamy się na żadną formę dyskryminacji - podkreśliła Kaznowska. Radny PiS Błażej Poboży, wiceprzewodniczący miejskiej komisji edukacji uważa, że niezależność dzielnic w dziedzinie szkolnictwa to fikcja. Strategiczne decyzje zapadają właśnie w nadzorowanym przez wiceprezydent Biurze Edukacji lub bezpośrednio w jej gabinecie. - Organizowanie ""tęczowego piątku"" w szkole to kolejna nieuprawniona próba wprowadzenia do niej ideologii, od której powinna być wolna - powiedział Poboży. Jego zdaniem samorząd, jako organ prowadzący szkoły, powinien zajmować się w dziedzinie edukacji kwestiami organizacyjnymi, a nie rozbudzaniem ideologicznych sporów. - To taka metoda na rządzenie Rafała Trzaskowskiego. Wywoływanie sporów w celu odciągnięcia uwagi warszawiaków od realnych problemów, takich jak korki, ślimaczące się inwestycje czy skandaliczna zapowiedź obniżania temperatury w szkołach - dodał radny."
https://tvn24.pl/swiat/rosja-duma-panstwowa-zaostrza-zakaz-organizacji-spotkan-srodowisk-lgbt-i-promocji-homoseksualizmu-st6183412,Rosyjska Duma Państwowa zaostrza zakaz organizacji spotkań środowisk LGBT i promocji homoseksualizmu,"28 października 2022, 8:02","Rosyjskie władze poparły w czwartek ustawę, która rozszerza zakaz promowania ""propagandy LGBT"" wśród dzieci na osoby w każdym wieku – przekazała w czwartek agencja Reutera. Zdaniem krytyków jest to próba dalszego zastraszania i gnębienia mniejszości seksualnych w tym kraju.","Władze wykorzystywały już istniejące przepisy, aby zabraniać organizacji marszów równości i przeprowadzać aresztowania aktywistów na rzecz praw homoseksualistów. Zgodnie z nową ustawą - uchwaloną przez Dumę Państwową jednogłośnie w pierwszym czytaniu – każde wydarzenie lub czyn uznawany za promujący homoseksualizm w internecie, w filmie, książkach, reklamie lub miejscach publicznych, podlega karze grzywny. Prawodawcy twierdzą, że w ten sposób bronią moralności w obliczu tego, co uważają za ""nierosyjskie"" liberalne wartości promowane przez Zachód – organizacje walczące o prawa człowieka twierdzą, że te działania mają na celu ograniczenie aktywności mniejszości seksualnych w życiu publicznym. Zgodnie z nowym prawem za promowanie homoseksualizmu grozi grzywna do 5 mln rubli (około 386 tysięcy złotych), a cudzoziemcom uznanym za winnych wykroczeń grozi deportacja z Rosji. Jeden z kluczowych architektów ustawy Aleksander Khinsztein zaprzeczył, że ustawa stanowi akt cenzury. – Nie zabraniamy odnoszenia się do LGBT jako zjawiska. Zakazujemy propagandy, a określenie to jest tutaj niezwykle ważne – powiedział w zeszłym tygodniu. - Obecnie LGBT jest elementem wojny hybrydowej i w tej wojnie hybrydowej musimy chronić nasze wartości, nasze społeczeństwo i nasze dzieci – dodał. Organizacja LGBT Network, która oferuje pomoc prawną oceniła, że projekt ustawy jest ""absurdalną"" próbą upokorzenia i dyskryminacji społeczności LGBT. ""Prawodawcy sugerują, że dorosła, dojrzała populacja nie jest w stanie decydować o tym, co mówić, oglądać i czytać"" – oświadczyła. - W rzeczywistości to, co się dzieje, to całkowity państwowy zakaz LGBT+ - powiedział agencji Reutera przedstawiciel LGBT Network. – Chcą zabronić nam nie tylko mówienia o sobie lub w jakiś sposób demonstrowania naszych uczuć wobec naszych partnerów, ale także całkowicie wymazać wszelkie wzmianki o nas w kulturze: książkach, filmach, mediach – dodał. Aplikacja TikTok w październiku została ukarana karą 3 mln rubli (około 231 tys. złotych) za ""promocję filmów z motywami LGBT"", a rosyjski regulator medialny zwrócił się do wydawnictw o rozważenie wycofania ze sprzedaży wszystkich książek zawierających ""propagandę LGBT""."
https://tvn24.pl/polska/dziennikarz-tvn24-piotr-jacon-z-nagroda-glamour-st6183390,"Dziennikarz TVN24 Piotr Jacoń z nagrodą ""Glamour""","28 października 2022, 6:05","Podczas Gali magazynu i portalu Glamour dziennikarz TVN24 Piotr Jacoń został wyróżniony w kategorii Mężczyzny Roku. - Wspaniały człowiek, który edukuje nas jako społeczeństwo, uczy nas tolerancji i jest w tym ogromnie wytrwały - powiedział o zwycięzcy piosenkarz Ralph Kaminski. - Jak się coś wygrywa to można powiedzieć ""Wiktoria"". A ja bardzo chcę powiedzieć ""Wiktoria"", bo to, że tutaj jestem, to jest w dużej mierze zasługa mojej córki Wiktorii - powiedział Piotr Jacoń.","""Nie boją się mówić o rzeczach ważnych, aktualnych, a do tego niekiedy bardzo trudnych. Zmieniają otaczającą nas rzeczywistość na lepsze. Inspirują"" - kierując się takim wskazaniem redakcje magazynu i portalu Glamour w czwartek podczas Gali Kobieta Roku Glamour 2022  przyznały statuetki w kategoriach: Styl, Biznes, Popkultura, Misja, Ikona, E-aktywizm, Dziewczyna Przyszłości, jak również Mężczyzna Roku. W tej ostatniej kategorii wyróżniony został dziennikarz TVN24 Piotr Jacoń. ""Napisał książkę 'My, trans' o rzeczywistości osób transpłciowych w Polsce i zapoczątkował pierwszą poważną debatę na ten temat. Miał też odwagę opowiedzieć historię swojej rodziny i transpłciowej córki"" - zwrócono uwagę. - Wspaniały człowiek, który edukuje nas jako społeczeństwo, uczy nas tolerancji i jest w tym ogromnie wytrwały - powiedział przed wręczeniem nagrody piosenkarz Ralph Kaminski. - Jak się coś wygrywa to można powiedzieć ""Wiktoria"". A ja bardzo chcę powiedzieć ""Wiktoria"", bo to, że tutaj jestem, to jest w dużej mierze zasługa mojej córki Wiktorii - powiedział Piotr Jacoń. - Nie wiem, czy wygracie jakieś kolejne wybory, ale zawsze przegracie z rodzicami takimi jak my, którzy stoją obok swoich dzieci - dodał. W pozostałych kategoriach zwyciężyły Daria Zawiałow (Styl), Anna Komierowska-Szweycer i Aleksandra Klaman (Biznes), Ofelia (Popukultura), Anna Alboth (Misja), Magda Mołek (Ikona), Urszula Chowaniec i Natalia Skoczylas (E-aktywizm), Justyna Kosmala (Dziewczyna Przyszłości)."
https://tvn24.pl/polska/lgbt-diamonds-awards-ewelina-negowetti-ambasadorem-osob-lbgt-wsrod-nominowanych-piotr-jacon-st6181929,"LGBT+ Diamonds Awards. Ewelina Negowetti ""ambasadorem osób LBGT+"", wśród nominowanych Piotr Jacoń","27 października 2022, 6:53","Tytuł ambasadora dostajemy od dzieci w dniu coming outu i od nas zależy, czy damy radę, czy nie damy rady - mówiła Ewelina Negowetti, laureatka nagrody LGBT+ Diamonds Awards w kategorii ambasador roku osób LGBT+. Wyróżnienie wręczył ambasador USA w Polsce Mark Brzezinski. Nominowany w tej kategorii był również dziennikarz TVN24 Piotr Jacoń.","Tegoroczna gala LGBT+ Diamonds Awards odbyła się w czwartek w Warszawie. - Każdy człowiek zasługuje na traktowanie z szacunkiem i godnością, a miłość nie powinna znać granic - mówił ambasador USA w Polsce Mark Brzezinski, wręczając nagrodę w kategorii ambasador roku osób LGBT+. Wyróżnienie trafiło w ręce aktywistki i edukatorki Eweliny Negowetti. - Jestem zaskoczona, przeszczęśliwa. Jest tu tak wspaniała energia, tak wspaniali ludzie i to napawa ogromnym optymizmem - powiedziała. - Jestem mamą dziecka transpłciowego, więc ten tytuł ambasadora dostajemy od dzieci w dniu coming outu i od nas zależy, czy damy radę, czy nie damy rady. Dla mnie to jest dowód na to, że daję radę, a z drugiej strony, że dzisiaj się to nie kończy. Moja rola sprowadza się do edukacji rodziców oraz do wspierania ich, żeby zaufali swoim dzieciom i żeby się kierowali, jeśli nie mają wiedzy, intuicją, sercem i więzią z dzieckiem - tłumaczyła. Nominowany w tej kategorii był również dziennikarz TVN24 Piotr Jacoń. Jak tłumaczą organizatorzy wydarzenia, LGBT+ Diamonds Awards ""to sposób, w jaki chcemy podziękować osobom i organizacjom, które dokonują realnych zmian dla pracowników społeczności LGBT+ w Polsce. Najwyższy czas, aby duże firmy dostrzegły swoją rolę we wspieraniu osób LGBT+ w miejscu pracy i poza nim. To nie tylko właściwe, ale także mądre posunięcie. Udowodniono, że różnorodny sposób myślenia poprawia przedsiębiorczość i kreatywność. Integrując pracowników o rożnym pochodzeniu, doświadczeniu i perspektywach pozwala przedsiębiorstwom tworzyć bardziej innowacyjne pomysły i lepsze rozwiązania dla swoich klientów"". Nagrody przyznawano w sześciu kategoriach: pracodawca roku wspierający osoby LGBT+ (BNP Paribas), pracownicza sieć LGBT+ roku (Skanska), ambasador/ambasadorka osób LGBT+ (Ewelina Negowetti), inicjatywa roku wspierająca osoby LGBT+ (Koalicja Miast Maszerujących po Równość Osób LGBTQ), partnerstwo roku (Polskie Towarzystwo Prawa Antydyskryminacyjnego), lokalna inicjatywa roku (Koło Naukowe MyGender /Uniwersytet SWPS)."
https://tvn24.pl/najnowsze/warszawa-pierwsze-w-polsce-queer-muzeum-powstanie-na-marszalkowskiej-st6178450,Pierwsze w Polsce Queer Muzeum powstanie przy Marszałkowskiej,"25 października 2022, 16:21","W centrum Warszawy zostanie otwarte pierwsze w kraju muzeum poświęcone społeczności LGBTQIAP+. Oprócz przestrzeni wystawienniczej placówka będzie mieć bibliotekę, archiwum, a także miejsce na wydarzenia kulturalne. Otwarcie zaplanowano na przyszły rok.","Informacja o muzeum pojawiła się w poniedziałek w mediach społecznościowych stowarzyszenia Lambda. ""Z ogromną radością informujemy, iż w Warszawie powstaje Queer Muzeum - muzeum społeczności osób nieheteronormatywnych! Siedziba Muzeum mieścić się będzie w samym centrum miasta - przy ulicy Marszałkowskiej. Klucze od lokalu już odebraliśmy, niebawem rozpoczniemy remont i adaptację pomieszczeń"" - poinformowało na Facebooku stowarzyszenie. Jak mówi tvnwarszawa.pl Miłosz Przepiórkowski z Lambdy, muzeum powstanie w dwupoziomowym lokalu o powierzchni 120 metrów kwadratowych przy Marszałkowskiej. - Na dole z jednej strony będzie wystawa stała, multimedialna, interaktywna, opowiadająca o ruchu LGBTQIAP+. Po drugiej stronie znajdzie się przestrzeń pod wystawy czasowe, nie mniej niż trzy rocznie - zapowiada Przepiórkowski. - Będą to różne wystawy, poświęcone między innymi sztuce nowoczesnej w ujęciu queerowym - dodaje. Na pierwszym piętrze wynajętego przez Lambdę lokalu powstanie archiwum, biblioteka, miejsce spotkań oraz przestrzeń pod wydarzenia kulturalne. - Będą to pokazy filmowe, wydarzenia literackie i artystyczne - wymienia Przepiórkowski. - Warto podkreślić, że muzeum będzie też placówką o charakterze badawczym i naukowym. Jeżeli ktoś prowadzi badania, pisze książkę na temat społeczności osób nieheteronormatywnych, będzie mieć wgląd do naszego archiwum - wyjaśnia nasz rozmówca. Lokal przy Marszałkowskiej stowarzyszenie Lambda wynajęło od miasta w trybie pozakonkursowym. - Przy Marszałkowskiej jest coraz więcej pustostanów. Mamy nadzieję, że nasza inicjatywa przyczyni się do rewitalizacji okolicy - mówi Przepiórkowski. Jakie cele przyświecają utworzeniu muzeum? - Chcemy pokazać, jak powstawał ruch na rzecz społeczności LGBTQIAP+. Mamy cele kulturalne i edukacyjne. Pragniemy obalać mity i niesprawiedliwe stereotypy na temat osób homoseksualnych, biseksualnych czy transpłciowych - odpowiada nasz rozmówca. Oficjalne otwarcie odbędzie się podczas przyszłorocznej Parady Równości (dokładna data nie jest jeszcze znana). - Część wystawy będzie można odwiedzić już wiosną - dodaje Miłosz Przepiórkowski. Stowarzyszenie Lambda działa na rzecz osób nieheteronormatywnych od 1997 roku. Prowadzi grupy wsparcia, poradnictwo psychologiczne i prawne oraz telefon zaufania. Organizuje również warsztaty, spotkania i wydarzenia kulturalne. Przeczytaj też: Hostel interwencyjny dla osób LGBT+ już działa. Pomoże osobom w kryzysie bezdomności"
https://tvn24.pl/swiat/slowacja-zabojstwo-osob-lgbti-przed-barem-bedzie-potraktowane-jako-terroryzm-st6168023,Zabójstwo osób LGBTI w Bratysławie. Agencja Kryminalna: będzie potraktowane jako terroryzm,"18 października 2022, 6:01","Narodowa Agencja Kryminalna poinformowała o przekwalifikowaniu podwójnego morderstwa przed barem dla osób LGBTI+ w Bratysławie na terroryzm. Chwalenie tej zbrodni, na przykład w mediach społecznościowych, będzie w tej sytuacji przestępstwem.","Podwójne morderstwo przed barem dla osób LGBTI+ w Bratysławie, traktowane wcześniej jako zabójstwa z nienawiści, zostało w poniedziałek przekwalifikowane na terroryzm. Postępowanie w tej sprawie prowadzi Narodowa Agencja Kryminalna pod nadzorem prokuratury wyspecjalizowanej w prowadzeniu śledztw dotyczących najpoważniejszych przestępstw i zbrodni. Jej rzeczniczka Jana Tokolyova poinformowała, że wszystkie zgromadzone dotąd dowody wskazują, że zabójstwo spełnia kryteria aktu terrorystycznego. W związku z nową kwalifikacją prokuratura podkreśliła, że popieranie aktu terrorystycznego jest również przestępstwem karnym podlegającym od trzech do dziesięciu lat więzienia. Według Tokolyovej organy ścigania będą działać energicznie w takich przypadkach. W środę wieczorem 19-letni Juraj K. zastrzelił dwóch mężczyzn w wieku 23 i 26 lat i poważnie ranił 28-letnią kobietę przed bratysławskim barem. Sprawca zbiegł z miejsca zdarzenia. Policja znalazła jego ciało w czwartek rano. Śledczy zakładają, że popełnił samobójstwo. Wcześniej sprawca w sieciach społecznościowych zamieścił manifest wymierzony w osoby LGBTI+ oraz Żydów."
https://tvn24.pl/kultura-i-styl/michal-buszewicz-w-tvn24pl-o-edukacji-seksualnej-wspolpracy-z-mlodzieza-i-oswajaniu-seksu-st6162101,"""Naszym wspólnym zadaniem jest odczarować seks""","17 października 2022, 17:44","Edukacja seksualna, nieobecna w polskich szkołach, pojawiła się w teatrze. A to za sprawą Michała Buszewicza, który na podstawie własnego tekstu wyreżyserował spektakl ""Edukacja seksualna"". -  Jemy, śpimy, uprawiamy seks i jest to równorzędne, a każda z tych czynności łączy się z pewnymi wyborami. Naszym wspólnym zadaniem jest to, żeby seks odczarować i sprawić, żeby znowu był czymś normalnym w zbiorowej świadomości - deklaruje Buszewicz w rozmowie z Tomaszem-Marcinem Wroną, tvn24.pl.","Spektakl ""Edukacja seksualna"" na scenie Teatru Współczesnego w Szczecinie pojawił się pod koniec lutego, jednak warszawska publiczność miała okazję go zobaczyć w ramach 26. Międzynarodowego Festiwalu Teatrów dla Dzieci i Młodzieży KORCZAK DZISIAJ, który rozpoczął się w ubiegłym tygodniu. Spektakl wyreżyserował Michał Buszewicz, który jest również autorem tego tekstu. ""Edukacja..."" to jednocześnie pierwszy tytuł, jaki zrealizowano na szczecińskiej scenie, której od stycznia 2022 roku dyrektorem artystycznym jest 30-letni Jakub Skrzywanek - jeden z najciekawszych twórców teatralnych młodego pokolenia, który międzynarodowy rozgłos zdobył spektaklem ""Mein Kampf"". Prawdopodobnie w teatrze wszystko już było, ale ""Edukacja seksualna"" Buszewicza stanowi jeden z najoryginalniejszych tegorocznych projektów scenicznych w Polsce. Dostrzegł to między innymi Thomas Irmer, który na łamach ""Theater der Zeit"" napisał, że ""Edukacja seksualna"" zrealizowana pod dyrekcją Skrzywanka może być początkiem nowej rewolucji teatralnej w Polsce. Jest to piekielnie zabawna, ale jednocześnie słodko-gorzka lekcja o nas samych. Zarówno o tych, którzy niepewnie wkraczają w dorosłość, jak i o tych, którzy ten ""pierwszy raz"" mają za sobą. Reżyser i dramaturg, który nad spektaklem pracował z młodzieżową radą ekspercką (powołaną na potrzeby tej produkcji), odważnie i z ogromnym szacunkiem do widowni zbudował tekst wokół pytań o debiut: ten seksualny i ten sceniczny. Tak jak w teatrze, tak i w seksie odgrywamy różne role, które niejednokrotnie wymagają odwagi. Ta z pozoru prosta analogia otworzyła przestrzeń na podzielenie się emocjami, którymi wypełnione są trzy monologi aktorek w różnym wieku. Różne historie, doświadczenia i emocje związane z cielesnością czy seksem, podane zostały językiem prostym, szalenie uczciwym i przystępnym. Nie ma tu zawstydzania, tabuizowania ani - co chyba najważniejsze - przekraczania czyichkolwiek granic. Największą siłą spektaklu ""Edukacji seksualnej"" jest jego komizm. Buszewicz wielokrotnie udowodnił, że ma świadomość, że śmiechem nie wszystko da się załatwić, ale dzięki niemu można o wiele łatwiej trafić do publiczności. Tu komizm ma charakter terapeutyczny, bo wynika z bezradności, niepewności i nieporadności, jakie towarzyszą ""pierwszym razom"". Tutaj śmiech pozwala to wszystko oswoić. Doskonale rozpisane postaci zagrane zostały w równie zachwycający sposób. Z taką obsadą chciałoby się spotykać przy okazji każdego doświadczenia teatralnego. Sam tekst spektaklu wymyka się poza powierzchowne ramy uprzedzeń i zabobonów, jakimi otaczana jest w Polsce zobiektywizowana edukacja seksualna. Zamiast protekcjonalnego moralizatorstwa Buszewicz postawił na rzetelną wiedzę naukową, obala cały szereg legend, mitów i demonizujących seks kłamstw. Zamiast pisać o własnych przekonaniach i wyobrażeniach reżyser i dramaturg skonsultował treść spektaklu z Mają Wencierską (konsultacje seksuologiczne) oraz z Agnieszką Różyńską (konsultacje z zakresu intymności i reprezentacji społeczności LGBTQ+). W końcu jest to tekst, który z ogromną czułością udowadnia, że sztuka (nie tylko ta teatralna) może być bezpieczną przestrzenią do szczerych rozmów o seksie, cielesności, wstydzie, pragnieniach i o własnych granicach. A rozmowa o seksie, który jest istotną częścią każdego człowieka, nie musi oburzać, budzić zgorszenia czy bazować na kontrowersjach. Bo jak stwierdza w ostatnim monologu z uśmiechem na twarzy Ewa Sobiech: - Seks jest super. I ja jestem super. Spektakl ""Edukacja seksualna"" Michała Buszewicza znalazł się wśród finalistów 14. edycji programu TEATR POLSKA Instytutu Teatralnego im. Zbigniewa Raszewskiego - programu dofinansowywanego przez Ministerstwo Kultury i Dziedzictwa Narodowego. Tekst ""Edukacji..."" znalazł się w finałowej piątce Gdyńskiej Nagrody Dramaturgicznej 2022. Z Michałem Buszewiczem podczas 26. Międzynarodowego Festiwalu Teatrów dla Dzieci i Młodzieży KORCZAK DZISIAJ w Warszawie rozmawiał Tomasz-Marcin Wrona, tvn24.pl. Tomasz-Marcin Wrona, tvn24.pl: ""Edukacja seksualna"" jest częścią nowej rewolucji w polskim teatrze? Michał Buszewicz: Byłoby mi bardzo miło, ale raczej widzę to jako część procesu. Wydaje mi się, że ten spektakl wymyka się dawnym trendom. Nie atakuje, nie krytykuje poprzez reprodukcję. Buduje płaszczyznę porozumienia. To znaczy? Punktem wyjścia jest przyznanie się do pewnego rodzaju bezradności. Pogodzenie się ze zjawiskiem wstydu, jaki towarzyszy mówieniu o seksualności, a potem oswojenie go otwiera drogę do mówienia o rzeczach ważnych. Mam wrażenie, że skończyły się czasy słowa objawionego. Coraz częściej teatr przestaje być amboną, a staje się spotkaniem. To, z czym coraz częściej można się zderzyć w teatrze, to pewien zwrot ku prywatnemu, słabemu wsłuchiwaniu się i większej czułości na wielowymiarowość wypowiedzi oraz na istotną rolę wielu twórców w obrębie spektaklu. W ""Edukacji seksualnej"" pojawia się duża reprezentacja tematów i osób, których głos staje się ważny, chociaż nie musi być silny. Pytam o tę rewolucję, ponieważ Thomas Irmer na łamach ""Theater der Zeit"" zwrócił na nią uwagę i porównał do tej sprzed 20 lat, gdy między innymi Maja Kleczewska, Jan Klata, Grzegorz Jarzyna czy Krzysztof Warlikowski zmieniali oblicze polskiego teatru. Wówczas pojawiła się nowa estetyka, teatr wyszedł z marazmu wcześniejszych lat terapią wstrząsową, jaką okazał się brutalizm, szybko pojawiły się polskie odpowiedzi na teksty Sarah Kane, Marka Ravenhilla, wybuchła fascynacja Elfriede Jelinek. Myślę, że ten prąd mocno się wytracił. Nie ma we mnie już otwartości na teksty dramatyczne, w których współczucie jest wynikiem procesu znęcania się dramatopisarza nad postaciami. Teraz teatr jest o wiele bardziej świadomy języka, jakim się wypowiada i odpowiedzialny za odbiorców i odbiorczynie. Ale to, że twoje tytuły są wymieniane w kontekście ważnych zjawisk teatralnych, nie jest nowością. Przy okazji ""Autobiografii na wszelki wypadek"", którą wyreżyserowałeś w Teatrze Łaźnia Nowa na podstawie własnego tekstu, porównywano twoją sztukę do pisarstwa Sławomira Mrożka czy filmów Marka Koterskiego. Jak czujesz się z takimi porównywaniami? Wolałbym znaleźć indywidualną ścieżkę. Oczywiście prawem widza/widzki i recenzenta/recenzentki jest skojarzenie z tym, co już zna. Ale mimo znajomości twórczości obu wymienionych nie staram się na nich wzorować. Przy ""Autobiografii…"" nie chodziło mi o to, by wymyślać jakiś rewolucyjny język. Chciałem zmierzyć się z niewygodą męskiej biografii. Najłatwiej było mi zajrzeć na własne podwórko, więc sięgnąłem po metodę oddalania się od samego siebie. Tekst przybrał formę autobiografii, opowiadanej ustami trzech sprzątaczy mojego mieszkania po mojej śmierci. Dałem sobie tyle lat życia, ile miał mój dziadek, więc założyłem, że umrę w 2070 roku. Spektakl mówi o słabości, niewygodzie, porażce, jej akceptacji bądź zaprzeczeniu. Mój znajomy powiedział, że bohater ""Autobiografii…"" wierci się i wierci, bardzo dużo mówi, żeby tylko uniknąć przyznania się do tego, jak bardzo potrzebuje drugiego człowieka. Coś w tym jest. Również ""Edukacja seksualna"" jest bardziej o potrzebie obecności drugiego człowieka, spotkaniu z nim niż o seksie jako czymś występnym, mrocznym, afektowym. Uderzyło mnie to, że ""Edukacja seksualna"" pozbawiona jest erotyki. Zależy, jak rozumiemy erotykę. Język tej sztuki jest dość bezpośredni, ale nie fetyszyzuje seksu. W spektaklu nie posługujemy się nagością czy aluzjami z tanich fars. Nie puszczamy tu oka do widza, nie ma żadnych ""momentów"". Wszystko dzieje się w opowieści o tym, czego się spodziewamy, co dostajemy. Na scenie obserwujemy po prostu ludzi, a ich historie skupiają się bardziej na tym, z czym mają trudność. To dość odważne, ponieważ od lat teatr epatował nagością, która budziła ""kontrowersje"" czy ""zgorszenie"". Jedyną rzeczą, która w tym spektaklu może ""budzić zgorszenie"", to słowo ""cipka"" albo ""penis"" (śmiech). Jeśli faktycznie są one gorszące, to chyba musimy zebrać zabawki i pójść do domu. Ale to bardzo ładne słowa. Mimo to pojawiają się tacy, którzy uważają je za kontrowersyjne. Mam jednak poczucie, że ten spektakl pozwala oswoić się w języku i rozmowie z rzeczami, które od dawna istnieją i się wydarzają między ludźmi. Wydaje mi się, że już dawno zaakceptowaliśmy fakt, że nagość istnieje, jest jednym ze stanów człowieka. Ludzie rozbierają się w saunach, na plażach nudystów. Nie wiem dlaczego, gdy ludzie rozbiorą się na scenie, wciąż nabiera to jakiegoś ogromnego ładunku erotycznego. A to nie o to chodzi. Nagość na scenie też coś komunikuje, coś znaczy. Nagość sceniczna jest czymś bardzo złożonym i wydawało mi się, że przez lata udało się nam to przepracować i zrozumieć. Okazuje się jednak - jak w przypadku ""Edukacji seksualnej"" - że już sam tytuł jest czymś kontrowersyjnym. Nie rozumiem tego. Dlaczego? Jest to spektakl adresowany do młodzieży od 15. roku życia, a jesteśmy w momencie, w którym wyjścia szkolne reglamentowane są przez kuratoria, a zatem przez ministerstwo. Nauczycielom trudno jest zabrać grupę uczniów na wycieczkę na taki spektakl. Obawiają się zarówno ministra, jak i rodziców. Przecież spektakl otrzymał środki z programu Teatr Polska, finansowanego przez ministerstwo kultury! Cóż, może różne ministerstwa mają różne podejście. A może ktoś popełnił błąd. Nie wiem. Chciałbym wierzyć, że pracownicy ministra Piotra Glińskiego podejmują najlepsze z artystycznego i merytorycznego punktu widzenia decyzje, a przydzielając nam środki, umożliwiają zetknięcie się z ""Edukacją seksualną"" widzom z małych miejscowości. O jakiej kwocie mówimy? Około 80 tysięcy złotych, co pozwala pojawić się nam z tym spektaklem w pięciu miejscowościach w Zachodniopomorskiem, w których nie ma teatrów. Gramy najczęściej w domach kultury, a bilety kosztują bardzo mało - 10-20 złotych. Na potrzeby realizacji ""Edukacji seksualnej"" powołana została młodzieżowa rada ekspercka. Skąd ten pomysł? To jest bardzo dobre narzędzie, w ten sposób można uniknąć sytuacji, w której mówi się czyimś głosem za plecami tej osoby czy grupy. W ubiegłym roku miałem przyjemność pracy przy projekcie Łaźni Nowej w Krakowie ""21 postulatów dla przyszłości teatru"". Były to warsztaty z grupą młodych osób między 13. a 18. rokiem życia, kuratorowane przez Dorotę Kowalkowską. Okazało się, że jednym z takich postulatów było: ""proszę nie robić teatru o nas bez nas"". Chodziło między innymi o sytuacje, w których dorośli wcielali się w postaci nastolatków, pokazując ich w krzywdzący sposób. Wziąłem sobie do serca i poprosiłem szczeciński teatr o powołanie rady eksperckiej. Na nasze szczęście w szczecińskim teatrze świeżo zatrudniona została pedagożka teatru Marta Gosecka, która taką grupę zorganizowała i stała się jej kuratorką, nie ingerując za bardzo w prace grupy. Marta ma tę niesamowitą umiejętność, że daje prawdziwą wolność wypowiedzi, nie pozoruje działań. Jest z ludźmi. Grupa składała się z ośmiu osób, które aktywnie się angażują w działania i nie boją się wyrażać swojego zdania. Bardzo mocno zaangażowali się i zaangażowały w proces tworzenia ""Edukacji…"" i powstało w nich słuszne poczucie, że mają wpływ na ostateczny kształt spektaklu. Ode mnie również dostali jak największe pole do wypowiedzi. Gdy dostali ode mnie pierwszą wersję tekstu, otwarcie mówili, co jest zbyt dziaderskie, a których fragmentów nie da się czytać, bo są niezrozumiałe, czy mogą być krzywdzące. Jak reagowałeś? Oczywiście było kilka punktów, które mnie zabolały, to nie jest proste. Ostatecznie potraktowałem to spotkanie jako możliwość spojrzenia na to, z czym jestem do tyłu. Tak czy inaczej długo rozmawialiśmy o tych momentach tekstu. Uparłem się tylko przy jednej rzeczy, ponieważ miałem pewność, że na scenie zadziała. A jak wyglądała wasza współpraca? To nie było łatwe, ponieważ proces tworzenia sztuki teatralnej jest wpisany w pewne ramy, terminy, które czasem nieubłaganie gonią. Rządzi się swoimi prawami. Ta rada natomiast również potrzebowała czasu, żeby się rozkręcić. W sumie spotkaliśmy się pięciokrotnie na etapie prób oraz zostali zaproszeni na próby generalne. Podczas pierwszego spotkania, zanim dałem im pierwszą wersję tekstu, wymienialiśmy się spostrzeżeniami o tym, jak mówi się o seksie w różnych grupach wiekowych. W końcu dzielą nas dwie dekady, chociaż to ciężko czasem zaakceptować (śmiech). Okazało się, że zupełnie inne rzeczy są dla nich ważne i inaczej patrzą na kwestie cielesności czy seksualności. Co jest dla nich ważne? Przede wszystkim otwartość, szczerość, poczucie komfortu w kontakcie z drugim człowiekiem. Ważne wydało mi się również to, żeby nie udawać, że nic na temat seksu nie wiedzą, bo przecież wszystko można znaleźć w internecie. Zakładanie, że jest inaczej to naprawdę krótkowzroczność. Chcieli bardziej rozmawiać o jakościach niż o faktach. Ta otwartość dotyczyła przestrzeni do zadawania konkretnych pytań dotyczących seksu czy swobodnego mówienia o ich własnych pierwszych doświadczeniach seksualnych? Myślę, że i jedno, i drugie. Dodatkowo szukali otwartości na ich nieheteronormatywność bądź queerowość. To było dość istotne, ponieważ tak się złożyło, że w tej grupie osoby hetero były w mniejszości (śmiech), co było samo w sobie bardzo interesujące. Mam wrażenie, że jest to pokolenie, które przestało robić sprawę z tożsamości płciowych czy orientacji. Zresztą młodzi ludzie, z którymi się spotkałem, nie chcieli być definiowani przez to, w jaki sposób się identyfikują. Podczas tej współpracy nie miałeś wrażenia, że to nasze pokolenie lubi sobie komplikować życie, przykuwając zbyt dużą uwagę definiowaniu najdrobniejszych elementów rzeczywistości? ""Edukacja…"" sama w sobie jest spektaklem, w którym gra osiem osób między 25. a 70. rokiem życia, każdy jest z innej beczki, przez co jest głosem międzypokoleniowym. Natomiast dzięki młodej energii, jaka się przy nim pojawiła, mam poczucie, że jest uwalniający, jeśli chodzi o nadmierne skupianie się na definiowaniu czy kategoryzowaniu. Masz rację, bardzo mocno komplikujemy sobie życie różnymi sztywnymi ramami, definicjami, kategoriami. ""Edukacja…"" jest próbą odejścia od tych ram. Seks jest częścią naszej rzeczywistości. Jemy, śpimy, uprawiamy seks i jest to równorzędne, a każda z tych czynności łączy się z pewnymi wyborami. Naszym wspólnym zadaniem jest to, żeby seks odczarować i sprawić, żeby znowu był czymś normalnym w zbiorowej świadomości. Trzon tekstu składa się z trzech aktów, w którym pojawią się monologi aktorek w różnym wieku. Te monologi stanowią pewnego rodzaju motyw przewodni, począwszy od najmłodszej aktorki w pierwszym akcie, w drugim pojawia się nieco starsza, a w trzecim - najstarsza. Wszystkie balansują między seksualnością a teatrem i dotyczą debiutu. Każda z aktorek próbuje odpowiedzieć na pytania, czym jest debiut na deskach sceny teatralnej i czym jest debiut seksualny. Czasem te światy się przenikają. To wszystko, wraz ze sceną finałową, sprawia, że jednym z ważniejszych tematów spektaklu staje się ""pierwszy raz"". Monologi opowiadają również o różnych momentach życia. Mam wrażenie, że nastoletnie myślenie skupione jest ""tu i teraz"". Często po pierwszym razie pojawia się pytanie: ""co teraz?"". Oczywiście każdy pierwszy raz jest bardzo ważny. Natomiast dzięki perspektywie osób nieco starszych czy też doświadczonych próbujemy ich uwolnić od takiego myślenia, pokazując różne momenty z późniejszego życia. Zarówno ten moment 25-letni, jaki i 40-letni czy 70-letni, są piękne i mają w sobie magię. Czy spektakl ma wymiar edukacyjny? Oczywiście, pod wieloma względami. Jest w nim dużo wiedzy, nieco ""akademicko"" wyłożonej przez postać ""Weryfikatora prawdy"". Na scenę wchodzi, gdy rozmowy naszych postaci wypełnione są najróżniejszymi bzdurami: legendami miejskimi, przesądami, zabobonami związanymi z seksualnością. Jacek weryfikuje te bzdury i sprowadza je do wiedzy naukowej. Taką perełką, która nie wydarzyłaby się nigdy bez choreografki Kasi Sikory, jest balet menstruacyjny. Jest to fragment, który ilustruje przebieg cyklu menstruacyjnego: 28 dni w 12-minutowym tańcu do muzyki Baascha i mojego tekstu. Bardzo lubię tę część. CZYTAJ RÓWNIEŻ ROZMOWĘ TOMASZA-MARCINA WRONY Z BAASCHEM: "" NIGDY NIE PRZEKONAM DO SIEBIE WSZYSTKICH"" Czy ten wymiar ma charakter moralizatorski: ""słuchajcie, teraz powiem wam prawdę o świecie""? Nie, ponieważ odwołujemy się do faktów, a postać naszego omnibusa jest wzięta nieco w nawias. Wiedza naukowa jest naukowa, ponieważ na ten moment jest zaakceptowana i zobiektywizowana na podstawie badań. A wymiar edukacyjny tego spektaklu oparty jest na nauce, a nie moich własnych poszukiwaniach czy przekonaniach. Poza tym edukacja jest formą zachęty do poszerzania własnej wiedzy. Mam wrażenie, że ten spektakl taki właśnie jest: zachęca do tego, żeby się dowiadywać, sprawdzać i przestać się samemu biczować za to, że próbowało się różnych rzeczy na własny, może niedoskonały sposób. To, że współpracowałeś z radą ekspercką, nie jest niczym nowym. Wiele twoich tekstów dramaturgicznych czy reżyserowanych spektakli poprzedzają warsztaty bądź działania performatywne. Tak było między innymi przy ""Kibicach"". To twój sposób na teatr? Przy pisaniu tekstów dużo ciekawiej pracuje mi się z ""żywym organizmem"" bądź gdy wchodzę w nieznany mi wcześniej świat, spotykam się z nową perspektywą. Jak każdy mam swoją bańkę i fajnie jest zderzyć z kimś, kto myśli zupełnie inaczej. To pozwala dostroić się, sprawdzić, gdzie jest jakaś forma łączącego nas pogranicza, na którym możemy się spotkać. Ale to niejedyny sposób mojej działalności. Chyba że liczyć mój gest autobiograficzny, jak warsztaty z samym sobą. Wspomniałeś o 21 postulatach młodych dla teatru przyszłości. Co jeszcze się w nich znalazło? Nie pamiętam ich wszystkich, ale były bardzo różnorodne. Najśmieszniejszym było stwierdzenie: ""jeśli musisz udowadniać, że twój teatr jest nowoczesny, to znaczy, że taki nie jest"". Uważam, że jest to wspaniałe, młodzi ludzie oczekują szczerości, autentyczności i uczciwości od twórców teatru. To prosty przekaz: rób teatr tak, jak go czujesz - robisz nowoczesny teatr, ponieważ czujesz nowoczesność; jeśli nie, to rób swój stary teatr, ale rób go uczciwie. Wiele z osób, które brały udział w tym projekcie, to również uczestnicy wielu warsztatów organizowanych przez instytucjonalne teatry. Wielokrotnie zwracali uwagę, że niektóre teatry przyjmują postawę: ""dla zarządu jest Lipton, a dla pana, panie Areczku, to Saga"". Wiadomo, teatry trzymają się bardzo mocno pewnej hierarchii. Jeśli odbywa się jakiś spektakl, to jest on najważniejszy. Jeśli w tym samym czasie odbywają się warsztaty i grupa teatralna potrzebuje dostępu do sceny bądź rekwizytów, to spotyka się z odmową. Jest to zrozumiałe, ale jeśli zaprasza się kogoś, żeby coś stworzył, to należy wykazać się szacunkiem i dać mu możliwości do pracy. I nieważne jest to, czy jest to młody człowiek. Równie ciekawym postulatem było stwierdzenie: ""nie chcemy rozumieć wszystkiego"". Kryje się w nim to, że młodzi nie chcą dosłowności, nie chcą, żeby twórcy teatralni tłumaczyli wszystko, co pojawia się na scenie. Oczekują możliwości obudzenia wyobraźni, szukania różnych możliwości interpretacyjnych. Poza tym pojawiały się zupełnie zabawne kwestie, jak ""żądamy sklepików bądź bufetów w każdym teatrze"" (śmiech). Po 12 latach od debiutu zdążyłeś ugruntować swoją pozycję w polskim teatrze. Czy w tym czasie zdarzało ci się boleśnie odczuć hierarchiczność, jaka w teatrze istnieje? Debiutowałem jako dramaturg, więc jako reżyser startowałem z innej pozycji. ""Reżyserocentryzm"" w teatrze jest zjawiskiem, które z jednej strony stabilizuje pracę, często jednak nie pozwala dostrzec złożonych relacji panujących w zespołach twórczych, indywidualnych wkładów pracy. Niejednokrotnie się nad tym zastanawiałem. Z drugiej strony czasem dużo lepsza jest dobrze nazwana, transparentna hierarchia z wielokierunkowym szacunkiem, stworzona za zgodą całej grupy niż zakłamana wspólnotowość, pod płaszczykiem kolektywności realizująca najgorsze scenariusze przemocowości. Inspirująca jest dla mnie ścieżka, którą przyjąłem: reżyserowanie, a jednocześnie pisanie tekstów dla innych reżyserów. Ten płodozmian pozwala popatrzeć na własną działalność jako na zadania, których się podejmuję, przyjmowane role, nie na etykietę, która będzie mnie definiować. Chyba czegoś się nauczyłem od rady eksperckiej w Szczecinie. Michał Buszewicz (ur. 1986 r.)  - dramatopisarz, dramaturg i reżyser teatralny. Absolwent specjalizacji dramatologicznej wiedzy o teatrze Uniwersytetu Jagiellońskiego oraz dramaturgicznej na Wydziale Reżyserii Dramatu PWST w Krakowie (obecna Akademia Sztuk Teatralnych). W dorobku dramatopisarskim ma takie tytuły jak: ""Zbrodnia"", ""Misja"", ""Aktorzy żydowscy"", ""Ośrodek wypoczynkowy"", ""Kilka obcych słów po polsku"", ""Kowboje"" oraz ""Powrót Tamary"". Jest laureatem Nagrody Dla Młodego Twórcy 54. Rzeszowskich Spotkań Teatralnych - Festiwalu Nowego Teatru (2015 r.) oraz Medalu Stanisława Bieniasza festiwalu Rzeczywistość Przedstawiona (2019 r.). Był półfinalistą i finalistą Gdyńskiej Nagrody Dramaturgicznej, finalistą Aurory – Nagrody Dramaturgicznej Miasta Bydgoszczy. Jako dramaturg współpracował z Eweliną Marciniak, Anną Smolar, Anną Augustynowicz, Janem Klatą, Cezarym Tomaszewskim, Wojtkiem Rodakiem. ""Kibice"", ""Kwestia techniki"", ""Autobiografia na wszelki wypadek"", ""Orfi"" oraz ""Edukacja seksualna"" - to tytuły spektakli, które wyreżyserował na podstawie własnych tekstów. W dorobku reżyserskim ma również adaptację ""Akademii Pana Kleksa"" według powieści Jana Brzechwy oraz ""Srebrny glob"" na motywach powieści Jerzego Żuławskiego. Był kierownikiem dramaturgów Narodowego Teatru Starego im. Heleny Modrzejewskiej w Krakowie (2015-16). Prowadził warsztaty dramaturgiczne w ramach studiów performatyki Uniwersytetu Jagiellońskiego, w ramach Laboratorium Nowych Praktyk Teatralnych SWPS, a także wiedzy o teatrze Uniwersytetu im. Adama Mickiewicza w Poznaniu czy na krakowskiej Akademii Sztuk Pięknych. Pełnił funkcję mentora w projekcie Sceny Nowej Dramaturgii w Rzeszowie, a także wielokrotnie współpracował z organizatorami warsztatów teatralnych i dramaturgicznych dla młodzieży oraz dorosłych. Jest członkiem kolektywu artystycznego Instytut Sztuk Performatywnych w Warszawie."
https://tvn24.pl/polska/jaroslaw-kaczynski-znow-lekcewazaco-o-osobach-transplciowych-to-sprzeczne-z-biologia-i-ze-zdrowym-rozsadkiem-st6165367,Jarosław Kaczyński znów lekceważąco o osobach transpłciowych: to sprzeczne ze zdrowym rozsądkiem,"16 października 2022, 7:53","Prezes PiS Jarosław Kaczyński po raz kolejny na spotkaniu ze swoimi sympatykami lekceważąco wypowiedział się na temat osób transpłciowych. - Można powiedzieć, że to jest sprzeczne z biologią, bo wiadomo, różnica jest już w genach między kobietami a mężczyznami. Jest też sprzeczne ze zdrowym rozsądkiem i z tym wszystkim, co było podstawą budowy naszej cywilizacji - przekonywał. Kaczyński za podobne wypowiedzi został już ukarany naganą przez sejmową komisję etyki.","GDZIE SZUKAĆ POMOCY W TRUDNYCH EMOCJONALNIE SYTUACJACH? SPRAWDŹ >>> W sobotę Jarosław Kaczyński spotkał się z sympatykami Prawa i Sprawiedliwości w Częstochowie. Po raz kolejny mówił w lekceważący sposób o osobach transpłciowych. - Chodzi o zmianę płci na zasadzie decyzji, No że na przykład pan marszałek mówi, że od dzisiaj od godziny tej i tej (...) - jest za dwadzieścia cztery siódma - ja mam na imię Zofia - powiedział Kaczyński, zerkając na zegarek i śmiejąc się. Śmiała się też zgromadzona publiczność, oklaskując prezesa PiS. ANALIZA KONKRET24: Kaczyński jeździ po Polsce i mówi. Ile w tym faktów, ile bajdurzenia >>> - Z punktu widzenia przepisów, które już dzisiaj są na niektórych uczelniach, gdyby pan był na przykład pracownikiem takiej uczelni, to trzeba by się było do pana tak zwracać. A jakby się ktoś nie zwracał, byłby dyscyplinarnie za to karany - twierdził lider partii rządzącej. Dodał, że ""tak nawet jest w Polsce"". - Można powiedzieć, że to jest sprzeczne z biologią, bo wiadomo, różnica jest już w genach między kobietami a mężczyznami, jest tez sprzeczne ze zdrowym rozsądkiem i z tym wszystkim, co było podstawą budowy naszej cywilizacji - stwierdził. OGLĄDAJ W TVN24 GO: Wszystko o moim dziecku >>> Pod koniec września sejmowa komisja etyki ukarała Kaczyńskiego naganą za jedną z jego poprzednich wypowiedzi o osobach transpłciowych, wygłoszoną 25 czerwca we Włocławku. Przewodnicząca komisji Monika Falej przekazała, że ""poseł Jarosław Kaczyński został ukarany przez Komisję Etyki Poselskiej karą nagany za haniebne naśmiewanie się z osób transpłciowych"". Dodała, że ""naruszył takim zachowaniem dobre imię Sejmu i odpowiedzialności"". Jak podkreśliła, ""to hańba, by prezes partii rządzącej zachowywał się skandalicznie i szydził z Polek i Polaków"". Udzielenie nagany to najwyższa z kar, jakie na posła może nałożyć komisja etyki. Stowarzyszenie ""My, rodzice"" opublikowało w czerwcu list protestacyjny w reakcji na poprzednie słowa prezesa Prawa i Sprawiedliwości na temat osób LGBT+. ""My - rodzice, dziadkowie, członkowie rodzin osób transpłciowych i niebinarnych - zrzeszeni w Stowarzyszeniu My, rodzice, oraz grupie Transpłciowość w Rodzinie wyrażamy swoje głębokie oburzenie słowami Jarosława Kaczyńskiego, wygłoszonymi na spotkaniach w Grudziądzu i Włocławku"" - czytamy na wstępie. CAŁY LIST STOWARZYSZENIA ""MY, RODZICE"" PO SŁOWACH KACZYŃSKIEGO >>> Jak napisano w liście, ""stawianie znaku równości pomiędzy korektą płci a poglądami lewicowymi i mówienie o temacie w formie żarciku, mającego rozbawić publiczność, jest wyrazem ekstremalnej ignorancji, braku podstawowej wiedzy medycznej, braku szacunku dla drugiego człowieka oraz dyskryminacji"". OGLĄDAJ TAKŻE: ""Wolę mieć żywego syna niż martwą córkę"" >>> ""Przypominamy Jarosławowi Kaczyńskiemu, że Konstytucja Rzeczypospolitej Polskiej jasno stanowi, iż 'Rzeczpospolita Polska jest dobrem wspólnym wszystkich obywateli (art.1), czyli również nas i naszych dzieci, oraz że 'nikt nie może być dyskryminowany w życiu politycznym, społecznym lub gospodarczym z jakiejkolwiek przyczyny' (art.32). Zgodnie z art.23 kc. tożsamość płciowa stanowi dobro osobiste każdego człowieka, a jego naruszenie może, zgodnie z art.24 kc., wywołać określone skutki prawne dla osoby to dobro naruszającej"" - zaznaczyli zrzeszeni w stowarzyszeniu ""My, rodzice"". Zauważyli także, że ""zgodnie z Międzynarodową Klasyfikacją Chorób ICD11 obowiązującą w naszym kraju od początku 2022 roku, transpłciowość nie jest zaburzeniem ani chorobą"". GDZIE SZUKAĆ POMOCY W TRUDNYCH EMOCJONALNIE SYTUACJACH? SPRAWDŹ >>>"
https://tvn24.pl/swiat/slowacja-prezydent-zuzana-czaputova-wsrod-protestujacych-przeciwko-nienawisci-wobec-osob-lgbti-st6164509,Prezydent Zuzana Czaputova wśród protestujących przeciwko nienawiści wobec osób LGBTI,"15 października 2022, 7:26","Ponad 20 tysięcy osób uczestniczyło w piątek wieczorem w Bratysławie w marszu przeciwko nienawiści wobec osób LGBTI, po zabójstwie w środę wieczorem dwóch młodych ludzi należących do tej społeczności. W marszu i w wiecu uczestniczyli politycy, wśród nich prezydent Zuzana Czaputova.","W piątek w Bratysławie odbył się marsz przeciwko nienawiści wobec osób LGBTI. W demonstracji wzięło udział ponad 20 tysięcy osób, a wśród nich politycy z prezydent Zuzaną Czaputovą na czele. Czaputova powiedziała, że jest jej przykro, iż społeczeństwo nie zdołało ochronić ofiar, a niektóre z osób LGBTI nie czują się na Słowacji bezpiecznie. - Należycie do nas, jesteście wartościowi dla naszego społeczeństwa – zapewniła prezydent. W emocjonalnych wystąpieniach wzywano właściciela baru, przed którym doszło do strzelaniny, aby go nie zamykał. Przestrzegano przed nienawiścią wobec mniejszości i zarzucano politykom, że stwarzają atmosferę sprzyjającą agresji. Apelowano, aby zwracać uwagę na wypowiadane słowa, bo mogą mieć tragiczne następstwa. W środę wieczorem w Bratysławie 19-latek Juraj K. zastrzelił dwóch młodych ludzi (26 lat i 23 lata) przed lokalem, w którym spotykały się osoby LGBTI.  Sprawca użył pistoletu kalibru 45 mm z celownikiem laserowym - poinformowała policja. Według doniesień mediów broń należała do ojca zabójcy, policjanci używają określenia ""krewny"". Zdaniem śledczych Juraj K. działał sam, nie miał wspólników. Zanim został zatrzymany, popełnił samobójstwo. W dom pozostawił list samobójczy. Na konferencji prasowej policji i prokuratury stwierdzono, że popełniony czyn może zostać przekwalifikowany z morderstwa z nienawiści na terroryzm. Jeżeli prokuratorzy zmienią kwalifikację, to ewentualne pozytywne oceny np. w internecie będą zagrożone sankcją do 10 lat pozbawienia wolności. Szef specjalnej prokuratury zajmującej się najpoważniejszymi zbrodniami i przestępstwami Daniel Lipszyc powiedział, że zabójstwo bez wątpienia było ""zbrodnią z nienawiści"" skierowaną przeciwko osobom, które mają inną orientację seksualną. Według policji dotychczasowe śledztwo nie wskazuje na to, że napastnik znał swoje ofiary. Śledczy zwrócili uwagę, że postępowanie dotyczy m.in. wpisów zamieszczanych przez Juraja K. w internecie, gdzie zostawił manifest wymierzony w Żydów oraz społeczność LGBTI. Namawiał do przemocy wobec nich. Jeden z postów zawiera zdjęcie mieszkania premiera Słowacji Eduarda Hegera. Między innymi ten ślad przekonuje śledczych do zmiany kwalifikacji czynu na terroryzm."
https://tvn24.pl/premium/katarzyna-szustow-w-tvn24pl-o-koordynacji-scen-intymnych-na-planie-filmowym-st6058173,N/A,N/A,"Pojawienie się profesjonalnej koordynacji intymności w branży filmowej i telewizji było jedną z najbardziej pozytywnych konsekwencji skandalu z udziałem Harveya Weinsteina. - Nie jesteśmy policją moralną czy inspekcją pracy. Po prostu pomagamy realizować wizję artystyczną w bezpieczny dla wszystkich sposób - mówi Katarzyna Szustow, pierwsza polska certyfikowana koordynatorka scen intymnych.","Pięć lat temu - na początku października - na łamach ""New York Timesa"" oraz ""New Yorkera"" pojawiły się wyniki niezależnych śledztw dziennikarskich, dotyczących przemocy seksualnej - w tym molestowania, napastowania oraz gwałtów - jakich dopuścił się Harvey Weinstein - wówczas jeden z najpotężniejszych producentów filmowych świata. W opublikowanych artykułach opisane zostały praktyki stosowane przez niego, sięgające jeszcze lat 80. ubiegłego wieku. W ciągu kolejnych czterech tygodni ponad setka znanych kobiet przyznała w mediach i portalach społecznościowych, że były ofiarami Weinsteina. Cara Delevingne, Kate Beckinsale, Cate Blanchett, Helena Bonham Carter, Eva Green, Ashley Judd, Angelina Jolie, Julianna Margulies, Uma Thurman, Gwyneth Paltrow czy Salma Hayek - to niektóre z nich. Na podstawie tych doniesień ruszyły śledztwa policji w Nowym Jorku, Los Angeles oraz w Londynie. Ostatecznie nowojorski sąd uznał Weinsteina winnym dwóch z pięciu postawionych zarzutów: przemocy seksualnej i gwałtu - i skazał na 23 lata więzienia. 10 października ruszy natomiast proces w Los Angeles, w którym postawiono mu 11 zarzutów, w tym cztery dotyczące gwałtów dokonanych z przemocą. Wszystkie zarzuty dotyczą domniemanych przestępstw w hrabstwie Los Angeles w latach 2003-14, a ich ofiarami miało być pięć kobiet, które pozostają anonimowe. Weinsteina czeka również proces w Londynie, gdzie postawiono mu dwa zarzuty ""nieobyczajnej napaści"" na kobietę (również pozostającą anonimową) w 1996 roku. ""NA ZEWNĄTRZ ZŁOTO, W ŚRODKU WIELKI SYF"". HISTORIA UPADKU ""OSTATNIEGO BOGA"" >>> Wokół przemocy stosowanej przez Weinsteina panowała zmowa milczenia. Reporterskie śledztwa na jego temat stały się kołem zamachowym zmian społeczno-kulturowych, które objęły w różnym stopniu niemal cały świat. Jedna z najbardziej pozytywnych zmian w branży filmowej i telewizyjnej to pojawienie się profesjonalnych koordynatorów scen intymnych. W lipcu bieżącego roku SAG-AFTRA - największy i najważniejszy amerykański związek zawodowy, zrzeszający aktorki, aktorów, dziennikarzy, modelki i modeli, twórczynie i twórców radiowych oraz kreatorki i kreatorów treści internetowych - zdecydował otworzyć się na koordynatorki i koordynatorów scen intymnych. W ten sposób dostrzeżono profesjonalnych przedstawicieli i przedstawicielki najmłodszej profesji filmowej, teatralnej i telewizyjnej. Oczywiście wcześniej na planach filmowych i telewizyjnych pojawiali się konsultanci i konsultantki scen seksu, ale było to sporadyczne i nieustrukturyzowane. Pionierkami tej profesji przy produkcjach głównego nurtu były Alicia Rodis (m.in. ""Kroniki Times Square"", 2018 r.) oraz Amanda Blumenthal (m.in. ""Euforia"" czy ""Biały Lotos""). Blumenthal na zlecenie SAG-AFTRA zainicjowała oraz współtworzyła zbiór standardów i dobrych praktyk dotyczących intymności. Po co na planie potrzebne są koordynatorki i koordynatorzy scen intymnych? - Intymność zaczyna się wtedy, gdy aktorki, aktorzy użyczają swoich ciał do grania w scenach z nagością. I nie chodzi tu tylko o sceny seksu. To nie jest dla wszystkich oczywiste, ale aktorzy i aktorki też są ludźmi i mają prawo do wstydu - mówi Katarzyna Szustow, pierwsza polska certyfikowana koordynatorka intymności. Szustow od sześciu lat mieszka z rodziną w Zurychu. Jest jedyną Polką i jedyną osobą ze Szwajcarii, należącą do The Intimacy Practitioners' Guild - europejskiej organizacji zrzeszających profesjonalnych koordynatorów i koordynatorki intymności. Ci, którzy uważnie śledzą polskie życie artystyczno-kulturalne, przez minione 20 lat niejednokrotnie spotkali się z jej nazwiskiem. To ona była dyrektorką artystyczną legendarnego warszawskiego klubu Le Madame, wokół którego dużo się działo. Na tyle dużo, że pojawiło się nawet określenie ""pokolenie Le Madame"". Później była odpowiedzialna za komunikację i wizerunek stołecznego Teatru Dramatycznego, a następnie założyła swoją agencję SZUSTOW. KULTURA i KOMUNIKACJA, która odpowiedzialna była za tworzenie mocnych marek ponad 100 instytucji, przedsięwzięć czy osób związanych z kulturą. Jednocześnie współtworzyła szereg projektów, w tym festiwal queerowy Pomada. Od 2011 roku w radiu TOK FM w co drugą niedzielę prowadzi audycję ""Lepiej późno niż wcale"", która jest swoistą kroniką polskiej społeczności osób LGBTQ+. W lutym bieżącego roku powstał raport badawczy ""Bezpieczeństwo na planie filmowym. Sceny intymne"", w który poza Szustow zaangażowani byli dr hab. Maria Theiss, dr Marek Troszyński oraz Amanda Blumenthal. Raport jednoznacznie obnażył ogromną potrzebę wprowadzenia katalogu zasad i standardów związanych z pracą z nagością i intymnością. 93 procent badanych aktorek i aktorów stwierdziło, że realizacja scen intymnych jest dla nich wyzwaniem. Dwie trzecie badanych wskazało mobbing, przemoc psychiczną oraz molestowanie słowne jako część doświadczenia zawodowego. Natomiast 79 proc. uczestników badania ""przynajmniej raz odczuwało brak poczucia bezpieczeństwa na planie filmowym w trakcie realizacji scen intymnych"". PEŁNA TREŚĆ RAPORTU ""BEZPIECZEŃSTWO NA PLANIE FILMOWYM. SCENY INTYMNE"" >>> Jedną z ostatnich produkcji filmowych, przy których Szustow koordynowała sceny intymne, jest ""Słoń"" w reżyserii Kamila Krawczyckiego. ""Słoń"" otrzymał nagrodę za najlepszy film w Konkursie Filmów Mikrobudżetowych 47. Festiwalu Polskich Filmów Fabularnych w Gdyni. Został uhonorowany ""za najbardziej spełniony debiut, za bezwstydnie romantyczny melodramat, film szczery i odważny"". Tomasz-Marcin Wrona: Jesteś jedyną Polką i jedyną osobą ze Szwajcarii, będącą członkinią europejskiej The Intimacy Practitioners’ Guild, jak i osobą posiadającą certyfikat koordynatorki scen intymnych. Co to oznacza? Katarzyna Szustow: Nie lubię myśleć, kto jest pierwszy. Po prostu cieszy mnie, że mam potwierdzone kompetencje przez ważne organizacje. Gildia jest zrzeszeniem profesjonalistek i profesjonalistów z Europy, zajmujących się koordynacją scen. Jest to stosunkowo nowy fach i jest nas niewiele. Gildia pokazuje, że jest metodologia oraz są klarowne wymagania wobec osób, które zajmują się kwestiami intymności podczas produkcji filmowej, telewizyjnej i teatralnej. Aby dołączyć do Gildii, należy potwierdzić kompetencje oraz przedstawić dokumenty potwierdzające ukończenie dodatkowych kursów, takich jak: pierwsza pomoc w załamaniach nerwowych, prewencji molestowania seksualnego, rozwiązywania konfliktów, wspieranie inkluzywności i różnorodności, czy pracy z uprzedzeniami. W tym zawodzie pracują również Marta Łachacz, Kaya Kołodziejczyk oraz Kaja Wesołek. Kim jest koordynator/koordynatorka scen intymnych? Tu trzeba zdefiniować dwie rzeczy: intymność i koordynacja. Intymność zaczyna się wtedy, gdy aktorki, aktorzy, użyczają swoich ciał do grania w scenach z nagością. I nie chodzi tu tylko o sceny seksu, ale również o takie jak poród czy ukazujące bliskość matki i dziecka - na przykład karmiącej piersią - czy nagi mężczyzna pod prysznicem. To nie jest dla wszystkich oczywiste, ale aktorzy i aktorki też są ludźmi (śmiech) i mają prawo do wstydu. Zadaniem koordynatora takich scen jest - poza naradami z reżyserami/reżyserkami, kiedy poznajemy ich wizję, oraz aktorkami i aktorami, dotyczącymi ich granic i gotowości - wypracowanie choreografii tych scen w ramach prób. Przekazujemy produkcji dokumenty, w których analizujemy ryzyko (""risk assessment"") oraz rekomendujemy konkretne rozwiązania, które pozwalają poziom ryzyka obniżyć. Przekazujemy też ekipie regulamin dnia (""closed set protocol""), który pomaga egzekwować te ustalenia, na przykład minimalizując liczbę osób na planie do tych niezbędnych. ""Koordynacja"" polega na współpracy ze wszystkimi pionami, które odpowiadają za realizację sceny - łączymy ustalenia z pionami: operatorskim, kostiumami, charakteryzacją, scenografią czy rekwizytami. W trakcie takich rozmów powstają czasami nowe, ciekawe pomysły, które mają wpływ na jakość scen intymnych. A wszystkim nam zależy, żeby to były dobre sceny. O ile w filmie i serialu mówimy o koordynacji scen intymnych, to w przypadku teatru pojawia się inne pojęcie."
https://tvn24.pl/ciekawostki/wielka-brytania-sondaz-osob-biseksualnych-wiecej-niz-gejow-i-lesbijek-st6152494,Która mniejszość seksualna jest najliczniejsza? Zaskakujące wyniki brytyjskiego badania,"7 października 2022, 17:05","Więcej Brytyjczyków określa się jako osoby biseksualne niż jako geje i lesbijki - wynika z najnowszego sondażu przeprowadzonego w Anglii, Walii i Szkocji. Wśród przedstawicieli pokolenia Z, czyli osób do 26. roku życia, prawie 30 proc. respondentów identyfikuje się z orientacją inną niż heteroseksualna.","Firma badawcza Ipsos zapytała w sondażu osoby w wieku od 16 do 75 lat o ich tożsamość płciową oraz orientację seksualną. Trzy różne badania zostały przeprowadzone z udziałem 2150 osób z Anglii, Walii i Szkocji. 84 proc. respondentów określiło się jako osoby heteroseksualne, 5 proc. - jako osoby biseksualne, 4 proc. - jako geje lub lesbijki, 2 proc. - osoby aseksualne, 1 proc. identyfikuje się jako osoby panseksualne. Reszta odpowiedziała, że nie wie, lub woli o tym nie mówić. Wyniki różniły się w zależności od grupy wiekowej. Wśród ankietowanych z generacji Z - czyli osób poniżej 26. roku życia - osoby biseksualne stanowią aż 10 proc. ogółu, natomiast w przedziale wiekowym 56-75 lat odsetek ten spada do 2 proc. 91 proc. przedstawicieli najstarszej grupy wiekowej identyfikuje się jako osoby heteroseksualne, z kolei spośród reprezentantów generacji Z 71 proc. respondentów określa się tym mianem. ""Lekceważenie problemów, z którymi zmagają się osoby LGBT+, w pracy, szkole, sporcie, kwestiach prawnych, będzie odbierane negatywnie przez tę znaczącą część społeczeństwa, której na nas zależy. Próby umniejszania roli społeczeństwa LGBT+ i naszego życia w końcu upadną, bo jest po prostu za dużo osób, które znają i kochają osoby LGBT+"" - komentuje badania organizacja charytatywna Stonewall, walcząca o prawa osób nieheteronormatywnych. To na jej zlecenie zostały przeprowadzone. Cytowana przed BBC dr Julia Shaw, psycholog, autorka książki poświęconej zagadnieniu biseksualności, podkreśla, że ""frustrujące"" jest to, jak często pojęcia to bywa mylnie interpretowane. - To może prowadzić do sytuacji, w których doświadczasz negatywnych komentarzy typu: a co to znaczy? Nie możesz się zdecydować? Nie potrafisz żyć w monogamii? - tłumaczy Shaw. I dodaje: - Biseksualność to prawdziwa orientacja, to nie jest bycie pół gejem, pół hetero. ZOBACZ TEŻ: Czarnek wycofuje się ze słów o LGBT+, ""pozostając jednocześnie przy swoich poglądach"" W maju dane dotyczące orientacji seksualnej mieszkańców Wielkiej Brytanii opublikował Office for National Statistics (ONS), brytyjski odpowiednik naszego GUS-u. Wynikało z nich, że na Wyspach przybywa lesbijek, gejów i osób biseksualnych. Zebrane przez ONS statystyki wskazywały, że 8 proc. Brytyjczyków w wieku 16-24 lat uważa się za osoby homo- albo biseksualne. To statystycznie niemal jeden młody dorosły na dwunastu. ZOBACZ TEŻ: Gdzie homoseksualizm wciąż uznawany jest za przestępstwo? W jedenastu krajach osobom LGBT grozi kara śmierci"
https://tvn24.pl/ciekawostki/scooby-doo-velma-jest-lesbijka-w-ostatnim-odcinku-zakochala-sie-w-innej-bohaterce-st6148258,"Velma, bohaterka ""Scooby Doo"", została oficjalnie pokazana jako osoba homoseksualna","5 października 2022, 15:46","Velma, bohaterka popularnej kreskówki ""Scooby-Doo"", jest lesbijką. Po wielu latach spekulacji części fanów produkcji na temat jej orientacji seksualnej, w najnowszym odcinku twórcy zdecydowali się na rozwianie wszelkich wątpliwości.","We wtorek ukazał się specjalny odcinek ""Scooby-Doo"" pt. ""Trick or Treat Scooby-Doo"", stworzony z okazji Halloween. Jedna ze scen wzbudziła szczególne zainteresowanie widzów. Charakterystyczna rudowłosa bohaterka zakochuje się w innej kobiecie, projektantce kostiumów o imieniu Coco Diablo. ZOBACZ TEŻ: ""Mieszkam z mamusią i drugą mamusią"". Jednopłciowa para po raz pierwszy w ""Śwince Peppie"" Orientacja seksualna Velmy od dawna budziła zainteresowanie fanów bajki. Twórcy popularnego ""Scoobiego"" już wcześniej potwierdzali, że jej postać nie jest heteroseksualna, a w 2020 roku producent emitowanej w latach 2010-2013 serii ""Scooby-Doo: Mystery Incorporated"" Tony Cervone, ujawnił, że Velma jest lesbijką. ""Przedstawiliśmy nasze intencje tak jasno, jak tylko mogliśmy dziesięć lat temu. Większość naszych fanów to zrozumiała. Tym, którzy nie zrozumieli, proponuję bardziej się przyjrzeć"" - napisał wówczas na Instagramie. Jednak do tej pory w żadnym z odcinków ""Scooby-Doo"" Velma nie wyrażała tak silnego zainteresowania postaciami tej samej płci. W kilku odcinkach rozwijano jej relację z Kudłatym, ale jak napisał Cervone, ""ta relacja była zła dla Velmy, ale miała ona trudności z wyjawieniem dlaczego"". W jednej ze scen nowego odcinka okulary Velmy parują, a policzki czerwienią się, gdy Velma przebywa obok Coco. Jak zauważyli widzowie, Velma przez cały odcinek flirtuje z Coco i jest nią wyraźnie zauroczona. ""Scooby-Doo"" to kreskówka, której początki sięgają 1969 roku, gdy ukazała się seria ""Scooby Doo, gdzie jesteś?'. Czworo nastolatków - Fred, Daphne, Velma i Kudłaty wraz psem Scoobym, rozwiązują kryminalne zagadki, często z udziałem postaci przebranych za duchy. Velma, przedstawiana zawsze w okularach, pomarańczowym swetrze i czerwonej spódniczce, uznawana jest za najmądrzejszą z bohaterek bajki."
https://tvn24.pl/swiat/slowenia-legalizuje-malzenstwa-jednoplciowe-i-zezwala-im-na-adopcje-dzieci-st6148269,Słowenia legalizuje małżeństwa jednopłciowe i zezwala im na adopcję dzieci,"5 października 2022, 12:15","We wtorek niższa izba słoweńskiego parlamentu przyjęła poprawkę zezwalającą parom jednopłciowym na zawieranie małżeństw i adopcję dzieci. Słowenia jest pierwszym krajem należącym w przeszłości do bloku komunistycznego, który zdecydował się na taki krok.","Podczas wtorkowego głosowania w Zgromadzeniu Państwowym, niższej izbie słoweńskiego parlamentu, za przyjęciem poprawki w kodeksie rodzinnym umożliwiającej parom tej samej płci zawieranie małżeństw i adopcję dzieci opowiedziało się 49 jej członków. Przeciwko poprawce głosowało 29 parlamentarzystów, od głosu wstrzymała się jedna osoba - informuje portal Euronews. - Dzięki tym zmianom uznajemy prawa par tej samej płci. To prawo, które powinno obowiązywać już od dawna - podkreślił w trakcie swojej przemowy w parlamencie słoweński sekretarz stanu Simon Maljevac. ZOBACZ TEŻ: Gdzie homoseksualizm wciąż uznawany jest za przestępstwo? W jedenastu krajach osobom LGBT grozi kara śmierci Zmiany są pokłosiem lipcowego wyroku miejscowego Sądu Najwyższego, który stwierdził, że definiowanie małżeństwa jako związku osób różnych płci jest formą dyskryminowania osób homoseksualnych. Orzeczenie sądu wzbudziło w kraju spore kontrowersje, krytykowała je zwłaszcza Słoweńska Partia Demokratyczna, która organizowała nawet poświęcone tej sprawie protesty. Jak podkreśla Euronews, Słowenia jest pierwszym państwem z dawnego bloku komunistycznego, który zalegalizował małżeństwa osób tej samej płci i zezwolił im na adopcję dzieci. Do tej pory najbardziej liberalnym pod tym względem krajem, który znajdował się w przeszłości za żelazną kurtyną, była Estonia. W 2016 roku tamtejsi politycy przyjęli ustawę uznającą jednopłciowe małżeństwa estońskich obywateli zawarte w państwach, w których jest to legalne. Z kolei w Chorwacji, Czechach, Czarnogórze i na Węgrzech obowiązują przepisy ustanawiające związki partnerskie osób tej samej płci. W ostatnim z tych państw w 2021 roku wprowadzono jednocześnie regulację zakazującą ""propagowania homoseksualizmu"" w szkołach. Obecnie małżeństwa jednopłciowe są legalne w 18 europejskich krajach, większość z nich zezwala również homoseksualnym parom na adopcję dzieci. ZOBACZ TEŻ: Zakaz małżeństw jednopłciowych zgodny z konstytucją. Sprzeczne orzeczenia sądów w Japonii"
https://tvn24.pl/polska/wroclaw-wszystko-o-moim-zyciu-reportaz-piotra-jaconia-pokaz-w-dolnoslaskim-centrum-filmowym-st6141981,"Pokaz reportażu Piotra Jaconia ""Wszystko o moim życiu"". ""To są bardzo duże emocje, właściwie już pozadziennikarskie""","2 października 2022, 6:14","W Dolnośląskim Centrum Filmowym we Wrocławiu odbył się pokaz reportażu Piotra Jaconia ""Wszystko o moim życiu"". - Te historie to zadatki na przyjaźń, która zaczęła się od dziennikarskiej ciekawości. Bohaterowie oddają kawałek swojego życia - podkreślał dziennikarz TVN24.","Projekcji towarzyszyło spotkanie z bohaterami reportażu i jego autorem. Zainteresowanie było ogromne - bilety rozeszły się w trzy dni. - To są bardzo duże emocje, właściwie już pozadziennikarskie. Tu już nie chodzi o oglądanie mojego reportażu, tylko o spotkanie bohaterek i bohaterów, którzy naprawdę się tutaj poznali. To przecież ja ich poznawałem gdzieś w drodze, a potem skleiłem w jedną opowieść - mówił dziennikarz TVN24 Piotr Jacoń. - Widzę, że to się zmienia, że to działa. Bardzo to zobaczyłem po pierwszym reportażu ""Wszystko o moim dziecku"". To było bardzo niszową i dla mnie osobistą przestrzenią, do której postanowiłem innych zaprosić. Nagle okazało się, że drzwi się bardzo szeroko otworzyły i cały czas stała kolejka chętnych, żeby widzieć i rozumieć - podkreślił Jacoń. ZOBACZ TEŻ: Dziennikarz TVN24 Piotr Jacoń laureatem plebiscytu Korony Równości 2022 Uczestnicy spotkania zwracali uwagę na poczucie wspólnoty i wsparcie, jakie otrzymali od siebie wzajemnie. - Dla mnie jako rodzica to jest coś niesamowitego, bo widzę tutaj mnóstwo innych ludzi, którzy przyszli tutaj z takiego samego powodu jak ja. Być może mają dzieci transpłciowe, może nie, ale generalnie jesteśmy razem. Dajemy sobie wsparcie - powiedziała Kinga Tarkiewicz, członkini Stowarzyszenia My, Rodzice. Jak dodała inna z uczestniczek wydarzenia, Ewelina Negowetti, ""to jest fantastyczna możliwość spotkania się z innymi rodzicami osób transpłciowych i z Piotrem jako głównym ambasadorem idei wspierania rodziców i mówienia o transpłciowości"". - Jest to poczucie wspólnoty, że nie jesteśmy sami, a wszyscy razem - dodała. Podczas wydarzenia jego organizatorzy wyemitowali krótki film z podziękowaniem dla Piotra Jaconia za jego działalność aktywistyczną na rzecz osób LGBTQ+. ZOBACZ REPORTAŻE PIOTRA JACONIA W TVN24 GO: WSZYSTKO O MOIM DZIECKU >>> WSZYSTKO O MOIM ŻYCIU >>> WSZYSTKO O MOIM ŻYCIU - KACPER >>>"
https://tvn24.pl/polska/jaroslaw-kaczynski-ukarany-przez-komisje-etyki-nagana-za-slowa-o-osobach-transplciowych-st6133668,Komisja etyki ukarała naganą prezesa PiS Jarosława Kaczyńskiego za słowa o osobach transpłciowych,"28 września 2022, 12:12","Sejmowa komisja etyki ukarała w środę naganą prezesa Prawa i Sprawiedliwości Jarosława Kaczyńskiego za słowa o osobach transpłciowych, które wygłosił 25 czerwca na wiecu we Włocławku.","Prezes Prawa i Sprawiedliwości Jarosław Kaczyński 25 czerwca na konferencji we Włocławku mówił między innymi, że ""musimy (...) doprowadzić do tego, żeby jakieś reguły przyzwoitości, normalnego języka, reguły kultury po prostu, takiej elementarnej kultury powróciły"". - To jest nasz cel - przekonywał. Ocenił też, że ""musimy także doprowadzić, chociaż to może najtrudniejsze, do tego, żeby powróciła prawda"". - Oczywiście ktoś się może z nami nie zgadzać, ma lewicowe poglądy. Uważa, że każdy z nas może w pewnym momencie powiedzieć, że teraz, do tej pory, do godziny - jest w tej chwili koło wpół do szóstej - byłem mężczyzną, a teraz jestem kobietą - powiedział Kaczyński i krótko się zaśmiał. - Bo przecież lewica uważa, że tak powinno być. I należy tego przestrzegać. Mój szef w pracy, dajmy na to, czy nawet moja koleżanka, czy mój kolega powinni się do mnie zwracać już tym razem w formie żeńskiej - kontynuował. - No, można mieć takie poglądy, dziwne, co prawda. Ja bym to badał, ale... - dodał lider PiS i ponownie się zaśmiał. Wnioski o ukaranie Kaczyńskiego złożyły posłanki Lewicy Katarzyna Kotula i Anita Kucharska-Dziedzic. W środę przewodnicząca komisji Monika Falej przekazała, że ""poseł Jarosław Kaczyński został ukarany przez Komisję Etyki Poselskiej karą nagany za haniebne naśmiewanie się z osób transpłciowych"". Dodała, że ""naruszył takim zachowaniem dobre imię Sejmu i odpowiedzialności"". Jak podkreśliła, ""to hańba, by prezes partii rządzącej zachowywał się skandalicznie i szydził z Polek i Polaków"". - Prezes Kaczyński chce mieć monopol na prawdę i rację. Apeluję do pana Kaczyńskiego, by jednak częściej milczał, bo w jego wypowiedziach jest coraz mniej i prawdy, i racji. A zanim zamilknie, niech przeprosi. Tak po ludzku. Nie ma zgody na sianie nienawiści i kłamliwe obrażanie kogokolwiek. Nikt nie ma do tego prawa, nawet poza trybem, nawet prezes Kaczyński - przekazała posłanka Lewicy. Udzielenie nagany to najwyższa z kar, jakie na posła może nałożyć komisja etyki. Komisja może też zwrócić posłowi uwagę lub udzielić mu upomnienia. Jak przekazała reporterka TVN24 Maja Wójcikowska, Kaczyński na środowym posiedzeniu komisji etyki się nie stawił, mimo że był na nią wzywany dwukrotnie. W czasie swojego objazdu po polskich miejscowościach Kaczyński kilkukrotnie uderzał w osoby LGBT, zwłaszcza transpłciowe. - Wyobraźmy sobie, że ktoś z panów tutaj siedzących przychodzi w pewnym momencie do swojej pracy i mówi: ""Proszę państwa, ja nie jestem Władysław, ja jestem Zosia"". No i według tego, co nam zalecają z Zachodu, wszyscy powinni się temu podporządkować, bo inaczej się uraża. A dlaczego jestem Zosia? No bo... może jutro będę z powrotem Władysławem, ale dzisiaj jestem Zosia - mówił w Grudziądzu 26 czerwca. Dodał: - My się musimy obronić przed szaleństwem, musimy obronić rodzinę składającą się z kobiety i mężczyzny i oczywiście, daj Boże, dzieci."
https://tvn24.pl/polska/minister-edukacji-przemyslaw-czarnek-o-lgbt-wycofuje-swoje-slowa-i-przeprasza-pozew-jakuba-urbanika-st6133476,"Czarnek wycofuje się ze słów o LGBT+, ""pozostając jednocześnie przy swoich poglądach""","28 września 2022, 11:45","Przemysław Czarnek, minister edukacji i nauki, w oświadczeniu opublikowanym na Twitterze wycofał się ze swoich słów dotyczących społeczności LGBT+, które padły na antenie TVP Info i Radio Maryja w 2020 roku. Przeprosił także profesora Uniwersytetu Warszawskiego Jakuba Urbanika, który pozwał go w związku z tymi wypowiedziami.","Minister edukacji i nauki Przemysław Czarnek opublikował w środę na Twitterze oświadczenie w sprawie sporu z profesorem Jakubem Urbanikiem. - Ja niżej podpisany Przemysław Czarnek, Minister Edukacji i Nauki, wycofuję się ze swoich słów, które padły 13 czerwca 2020 roku na antenie TVP Info oraz 3 sierpnia 2020 roku na antenie Radia Maryja, pozostając jednocześnie przy swoich poglądach. Moją intencją nie było urażenie kogokolwiek, w tym także osób ze społeczności LGBT+, w szczególności Pana prof. Jakuba Urbanika. Uznaję, że sposób sformułowania wypowiedzi spowodował, że Pan prof. Jakub Urbanik odebrał je osobiście, co nie było moją intencją, za co Pana prof. Jakuba Urbanika bardzo przepraszam – czytamy w oświadczeniu datowanym na 21 lipca 2022 roku. Pozew o ochronę dóbr osobistych przeciwko Przemysławowi Czarnkowi w związku z jego wypowiedziami dotyczącymi osób LGBT złożyli w październiku 2020 roku w warszawskim sądzie okręgowym pełnomocnicy profesora UW Jakuba Urbanika. - Profesor Uniwersytetu Warszawskiego Jakub Urbanik, jako osoba nieheteronormatywna, uznał, że wypowiedzi pana Czarnka naruszają jego dobra osobiste. W związku tym dzisiaj składamy pozew o ochronę dóbr osobistych i żądamy przeprosin opublikowanych w mediach, między innymi w TVN, TVP, dziennikach ogólnopolskich i wpłaty 20 tysięcy złotych zadośćuczynienia na Stowarzyszenie ""Miłość Nie Wyklucza"" – powiedziała wówczas Polskiej Agencji Prasowej przed warszawskim sądem pełnomocniczka powoda mecenas Sylwia Gregorczyk-Abram. Jak przekazał w październiku 2020 roku inny pełnomocnik wykładowcy mecenas Michał Wawrykiewicz, chodzi o wypowiedź z czerwca 2020 roku w TVP Info, w której polityk Prawa i Sprawiedliwości, mówił o mniejszościach seksualnych. - Skończmy słuchać tych idiotyzmów o jakichś prawach człowieka czy jakiejś równości. Ci ludzie nie są równi ludziom normalnym i skończmy wreszcie z tą dyskusją - powiedział minister. Prawnik dodał, że pozew dotyczy także wypowiedzi Czarnka dla Radia Maryja z sierpnia 2020 roku. - Nie ma wątpliwości, że cała ta ideologia LGBT, wyrastająca z neomarksizmu, pochodzi z tego samego korzenia co niemiecki narodowy socjalizm hitlerowski, który jest odpowiedzialny za wszelkie zło II wojny światowej, zniszczenie Warszawy i zamordowanie powstańców. Korzeń jest ten sam – mówił wtedy Czarnek. Pełnomocnik wyjaśnił, że pozew ten ""ma postawić tamę homofobicznym zachowaniom i powiedzieć, że w przestrzeni publicznej nie ma miejsca na tego typu zachowania, ponieważ grozi to wzrostem agresji i nienawiści""."
https://tvn24.pl/swiat/kuba-wynik-referendum-kubanczycy-za-legalizacja-malzenstw-jednoplciowych-st6131277,Kubańczycy za legalizacją małżeństw jednopłciowych i przyznaniem im prawa do adopcji dzieci,"27 września 2022, 6:34",Zdecydowana większość obywateli Kuby zagłosowała w referendum za legalizacją małżeństw jednopłciowych i przyznaniem im prawa do adopcji dzieci. Według wstępnych szacunków frekwencja w referendum wyniosła 74 proc.,"66,9 proc. Kubańczyków, którzy zagłosowali w niedzielę w referendum, opowiedziało się za legalizacją małżeństw jednopłciowych i przyznaniem im prawa do adopcji dzieci - poinformowała w poniedziałek państwowa komisja wyborcza. Według wstępnych szacunków frekwencja w referendum wyniosła 74 proc. Oprócz legalizacji małżeństw jednopłciowych wspierane przez rząd zmiany obejmują prawo do korzystania z usług surogatek, rozszerzenie praw dziadków w stosunku do wnuków, ochronę osób starszych i nowe środki przeciwdziałania przemocy na tle płciowym. Na Kubie nie ma niezależnych obserwatorów wyborczych, ale głosowanie w konkretnych punktach wyborczych może być monitorowane przez obywateli. Rozproszone doniesienia w mediach społecznościowych z takich obserwacji wydają się pokrywać z oficjalnym wynikiem - informuje agencja Reutera. Jak na standardy rządzonego przez partię komunistyczną kraju frekwencja była i tak dość niska, a 33-procentowy sprzeciw wobec rządowej propozycji dość wysoki - zauważa agencja Reutera. Dodaje, że w poprzednich referendach propozycje rządu były popierane niemal jednogłośnie. To pokazuje, że sytuacja na Kubie się zmienia, co wiąże się z obecnym głębokim kryzysem ekonomicznym oraz upowszechnieniem się dostępu do internetu, który pozwala na dzielenie się opiniami niezależnymi od rządu - ocenia Reuters."
https://tvn24.pl/trojmiasto/torun-na-chodniku-przed-kosciolem-wypisala-hasla-poparcia-dla-spolecznosci-lgbtq-i-krytyczne-wobec-kosciola-policja-zakula-ja-w-kajdanki-st6130009,Na chodniku przed kościołem wypisała hasła poparcia dla społeczności LGBTQ+. Policja zakuła ją w kajdanki,"26 września 2022, 12:25","17-latka przed kościołem w Toruniu napisała na chodniku hasła poparcia dla środowiska LGBTQ+ i krytykujące Kościół. Jak relacjonuje, w pewnym momencie została skuta kajdankami przez policjantów. Zachowanie funkcjonariuszy i zatrzymanie widać na nagraniu. Wyjaśnień w tej sprawie zażądała posłanka Nowej Lewicy Joanna Scheuring-Wielgus.","Do zatrzymania 17-letniej aktywistki z Bydgoszczy doszło 17 września przed kościołem na toruńskiej Starówce. Jak opowiada nastolatka, odwiedzając miasto zauważyła stojące na rynku osoby z transparentami obrażającymi osoby LGBTQ. - Porównywano takie osoby do pedofili - opisuje 17-letnia Malwina Chmara. Dziewczyna - jak mówi - zdecydowała się wyrazić swój sprzeciw wobec takich haseł. Na chodniku przy kościele żółtą kredą napisała: ""Zostawcie osoby LGBTQ+"". Jak przyznaje, dopisała także nazwiska duchownych, którzy oskarżani byli o pedofilię. Czytaj też: Dzieci narysowały kredą domki, matki dopisały hasła. W sprawie chodnikowych rysunków interweniowała policja Jak relacjonuje 17-latka, nagle pojawili się przy niej mundurowi. - Policja poprosiła mnie o dokumenty, po czym weszła do kościoła skonsultować się z księżmi. Czekałam pół godziny, zanim policjanci zdecydowali, że mnie zatrzymają w związku z tą sprawą - opowiada. Na nagraniu z interwencji widać, że nad siedzącą na chodniku dziewczyną w pewnym momencie stoi nawet pięciu funkcjonariuszy. - Nie byłam agresywna, nie próbowałam uciec policji, a mimo to policjanci zakuli mnie w kajdanki i zaciągnęli siłą do radiowozu. W tych kajdankach byłam zakuta przez cały czas zatrzymania - relacjonuje 17-latka. W komisariacie usłyszała zarzuty z artykułu 63. kodeksu wykroczeń, dotyczącego umieszczenia w miejscu publicznym ogłoszenia, plakatu, afiszu, apelu, ulotki, napisu lub rysunku bez zgody zarządzającego tym miejscem. Grozi jej grzywna. Zatrzymanie zbulwersowało posłankę Nowej Lewicy Joannę Scheuring-Wielgus, która w ubiegłym tygodniu złożyła wniosek do komendanta miejskiego w Toruniu. - Zadałam mu kilka pytań. Panie komendancie, czy toruńscy policjanci chronią obywateli, czy chronią Kościół? Czy toruńscy policjanci powinni się konsultować z proboszczem, czy raczej powinni zajmować się bezpieczeństwem obywateli? Czy toruńscy policjanci nie naruszyli godności osobistej Malwiny zakuwając ją w kajdanki? - opisuje parlamentarzystka. - Rzecznik toruńskiej policji nabrał wody w usta, odmówił komentarza przed kamerą. Oświadczył jedynie w rozmowie telefonicznie, że policja wyjaśnia wszelkie okoliczności tej interwencji - przekazał reporter TVN24 Mariusz Sidorkiewicz. Czytaj też: Nie będzie kary za rysunki i napisy na chodniku. Mamom ""zwrócono uwagę"", mogą odebrać zarekwirowaną kredę"
https://tvn24.pl/polska/13-latki-pytane-o-przygodny-seks-i-o-to-czy-osoby-homoseksualne-moga-pelnic-wszystkie-funkcje-publiczne-st6122713,"13-latki pytane o przygodny seks i o to, czy ""osoby homoseksualne mogą pełnić wszystkie funkcje publiczne""","21 września 2022, 7:41","Pojawiają się wątpliwości wokół badania dofinansowanego przez Ministerstwo Edukacji i Nauki. Padają w nim pytania do młodzieży o to, czy aborcja jest dopuszczalna albo o to, czy osoby homoseksualne mogą pełnić wszystkie funkcje i stanowiska publiczne. Nastolatkowie pytani są też, jak często się upijają, zażywają narkotyki i oglądają pornografię. Materiał magazynu ""Polska i Świat"".","Politycy i eksperci nie szczędzą słów krytyki dotyczących pierwotnej wersji ankiety dla 13 i 14-latków, czyli uczniów siódmych i ósmych klas. – Tak formułowane pytania do dzieci nie powinny się pojawić w jakichkolwiek badaniach – uważa Iga Kazimierczyk z Fundacji Przestrzeń dla Edukacji. - Jeżeli ministerstwo chciałoby się zapoznać, jaka jest współczesna młodzież, to są lepsze metody i lepsze, poważniejsze narzędzia – twierdzi Barbara Nowacja z Koalicji Obywatelskiej. Za badaniem stoi Akademia Nauk Stosowanych Towarzystwa Wiedzy Powszechnej w Szczecinie pracująca na zlecenie Ministerstwa Edukacji i Nauki. Planuje przebadanie trzech grup - młodzieży w wieku 13-14 lat, 15-25 lat oraz rodziców. - Prawdopodobnie było tak, że to uczelnia zaproponowała ministerstwu, że tę ankietę zrobi, a to bez żadnego konkursu postanowiło przekazać jej 4 miliony złotych, żeby sprawdzili, jacy są dzisiejsi młodzi ludzie, jak różnią się od swoich rodziców i dziadków – mówi dziennikarka tvn24.pl Justyna Suchecka. I tak w najmłodszej grupie badacze pytają, czy aborcja jest dopuszczalna. W pierwotnej wersji było także pytanie o to, jak często piją alkohol, uprawiają seks ze stałym partnerem lub partnerką, masturbują się czy uprawiają przygodny seks. - Zadanie takiego pytania bez wprowadzenia jest krzywdzące dla młodego człowieka – twierdzi Aleksandra Dulas ze Spunk – Fundacji Nowoczesnej Edukacji. Marszałek województwa pomorskiego dostał sygnały od zaniepokojonych rodziców i dyrektorów szkół. O opinię poprosił Pomorską Radę Oświatową. - Moim zdaniem to jest kolejna próba ideologizacji polskiej szkoły – mówi Mieczysław Struk. Po interwencji ankiety zniknęły z oficjalnej strony projektu, ale wróciły w zmienionej formie. Choć usunięto pytania o seks, w tym grupowy, to pozostały pytania o to, czy młodzi ludzie wśród najbliższych znają osobę homoseksualną, czy zgadzają się ze stwierdzeniem, że ""homoseksualizm jest sprawą normalną"" a może ""jest wprawdzie odstępstwem od normy, lecz należy go tolerować"" oraz o to, czy osoby homoseksualne mogą pełnić wszystkie funkcje i stanowiska publiczne. Rektor Akademii Nauk Stosowanych podkreśla, że ""badania mają charakter anonimowy i dobrowolny"". Zwraca uwagę, że udział młodzieży niepełnoletniej w badaniu warunkowany jest zgodą rodziców. ""My nie edukujemy młodzieży w zakresie seksualności, czy w zakresie preferowanych wartości, a jedynie o nie pytamy"" – zastrzega Waldemar Urbanik. - Nie chcę przypisywać złych intencji twórcom tego badania. Może moglibyśmy się czegoś ciekawego dowiedzieć, ale odnoszę wrażenie, że to wszystko po to, żeby znów pokazać rzeczy ideologicznie. W tych ankietach pojawią się pytania z tezami – podkreśla Justyna Suchecka. Ministerstwo przekazało, że ""nie ingeruje w metodologię przeprowadzania badań i nie zna pytań kierowanych przez grupy badawcze - jest to kwestia autorska badaczy"". - Ministerstwo nie wie, po co ta ankieta i się nie interesuje młodymi. Gdyby się interesowało, to pomyślałoby o rzetelnej edukacji seksualnej – uważa Aleksandra Dulas. Zamiast edukacji seksualnej jest wychowanie do życia w rodzinie."
https://tvn24.pl/programy/kontrowersyjne-pytania-do-nastolatkow-st6122670,Kontrowersyjne pytania do nastolatków,"21 września 2022, 5:52","Wątpliwości wokół badania dofinansowanego przez MEiN. Pojawiają się w nim pytania do młodzieży o to, czy aborcja jest dopuszczalna albo o to, czy osoby homoseksualne mogą pełnić wszystkie funkcje i stanowiska publiczne. Nastolatkowie pytani są też, jak często się upijają, zażywają narkotyki i oglądają pornografię. Materiał Adrianny Otręby.",N/A
https://tvn24.pl/trojmiasto/torun-iv-marsz-rownosci-odwolany-to-bylo-nasze-marzenie-by-powrocic-po-dwoch-latach-st6113772,"""Nie jest możliwe, by przemarsz można było uznać za bezpieczny"". Odwołali Marsz Równości","15 września 2022, 10:23","IV Marsz Równości, który w najbliższą sobotę (17 września) miał przejść ulicami Torunia (województwo kujawsko-pomorskie), nie odbędzie się. ""Nie jest to możliwe, a przynajmniej nie w takim stopniu, aby przemarsz można było uznać za bezpieczny i w pełni zorganizowany"" - wyjaśniają organizatorzy.","W sobotę ulicami Torunia miał przejść IV Marsz Równości. Miał, bo organizatorzy na kilka dni przed wydarzeniem postanowili je odwołać. ""Po wielu miesiącach pracy nad naszym tęczowym świętem podjęliśmy trudną decyzję o odwołaniu tegorocznego Marszu Równości w Toruniu"" - podają w komunikacie organizatorzy IV Marszu Równości w Toruniu. Jak argumentują swoją decyzję? Przede wszystkim chodzi o względy bezpieczeństwa. Rozczarowanie jest duże, bo ostatni marsz odbył się jeszcze przed pandemią koronawirusa w 2019 roku. ""To było nasze marzenie, żeby po dwóch latach przerwy wrócić z nową energią na toruńskie ulice. Dziś jesteśmy jednak przekonani, że nie jest to możliwe, a przynajmniej nie w takim stopniu, aby przemarsz można było uznać za bezpieczny i w pełni zorganizowany"" - czytamy w komunikacie opublikowanym w mediach społecznościowych. Jak zaznaczają organizatorzy ""na decyzję wpłynęło wiele czynników, o których części nie chcemy informować publicznie"". Dodają jednocześnie, że ta decyzja była ""poprzedzona dziesiątkami rozmów i w obliczu obecnej sytuacji stała się jedynym słusznym wyjściem"". Plan jest taki, by w przyszłym roku marsz już się odbył bez żadnych komplikacji. ""Pracujemy nad tym, abyśmy mogli się wszyscy zobaczyć na marszu w przyszłym roku. Na ten moment przepraszamy i dziękujemy za tak duże zainteresowanie naszym wydarzeniem"" - informują w oświadczeniu."
https://tvn24.pl/polska/jaroslaw-kaczynski-o-osobach-transplciowych-nam-narzuca-sie-nowy-typ-kultury-wlasciwie-antykultury-wystapienie-prezesa-pis-w-pruszkowie-st6111187,"Jarosław Kaczyński: nam narzuca się nowy typ kultury, właściwie antykultury","14 września 2022, 8:01","Prezes Prawa i Sprawiedliwości Jarosław Kaczyński powiedział we wtorek w Pruszkowie, że próbuje nam się narzucać ""nowy typ kultury, właściwie antykultury"". Jak mówił, chodzi między innymi o ""odrzucenie fundamentów rozwoju naszej cywilizacji z normalną rodziną, składającą się z jednej kobiety, jednego mężczyzny i dzieci"". - My chcemy bronić zdrowego rozsądku, by społeczeństwo było normalne - dodał.","We wtorek wieczorem podczas spotkania z sympatykami PiS w Pruszkowie Jarosław Kaczyński mówił, że ""suwerenność ma wymiar nie tylko czysto polityczny, ona ma także wymiar kulturowy"". - Nam próbuje się, obok różnego rodzaju rozwiązań prawnych, które w oczywisty sposób mają prowadzić do anarchizacji Polski, bo właśnie na tym niektórym zależy, nam narzuca się też nowy typ kultury, właściwie antykultury - powiedział prezes PiS. Jego zdaniem chodzi o ""odrzucenie wszystkiego, co było fundamentem rozwoju naszej cywilizacji, z normalną rodziną, taką konstytucyjną rodziną, czyli jedna kobieta, jeden mężczyzna i dzieci, ze wszystkim, co z tego wynika"". - Z prawem rodziców do wychowania dzieci, ochroną dzieci przed demoralizacją, ochroną dzieci przed szaleństwem i ochroną zdrowego rozsądku - wyliczał Kaczyński. - Ja tu stoję przed państwem, patrzę na salę i kogo widzę? No oczywiście widzę obywateli, ludzi, ale widzę też, że jest pewna różnica, bo część jest kobietami, część mężczyznami - stwierdził. - Ale jak państwo wiecie, są tacy, którzy mówią, że każdy z państwa, oczywiście ja także, może powiedzieć: nie, ja od dzisiaj... - dodał prezes PiS, ale nie dokończył zdania. - My, proszę państwa, będziemy bronić tego zdrowego rozsądku - kontynuował, dodając, że ""to już w chromosomach jest"". - My po prostu chcemy tego bronić, chcemy bronić, by społeczeństwo było normalne, mogło się rozwijać, by jedno pokolenie zastępowało kolejne, i tak dalej, by nasz naród, Europa, ludzkość trwała. A żeby trwała, to ten model musi być utrzymany, bo inaczej to po prostu to wszystko się zawali - oświadczył. - Nasi przeciwnicy, jak wiecie państwo, mają w tej sprawie i w wielu innych (...) inne zdanie. Mają także inne zdanie, jeśli chodzi o coś takiego, jak kultura w ogóle - powiedział. Wyjaśnił, że ma na myśli ""kulturalny sposób zachowania"", ale także kulturę polityczną. W czasie swojego objazdu po polskich miejscowościach Kaczyński kilkukrotnie uderzał w osoby LGBT, zwłaszcza transpłciowe. - Ktoś się może z nami nie zgadzać, ma lewicowe poglądy, uważa, że każdy z nas może w pewnym momencie powiedzieć, że teraz, do tej pory, do godziny wpół do szóstej, byłem mężczyzną, a teraz jestem kobietą. No bo przecież lewica uważa, że tak powinno być. Można mieć takie poglądy, dziwne, ja bym to badał - powiedział 25 czerwca we Włocławku. - Wyobraźmy sobie, że ktoś z panów tutaj siedzących przychodzi w pewnym momencie do swojej pracy i mówi: ""Proszę państwa, ja nie jestem Władysław, ja jestem Zosia"". No i według tego, co nam zalecają z Zachodu, wszyscy powinni się temu podporządkować, bo inaczej się uraża. A dlaczego jestem Zosia? No bo... może jutro będę z powrotem Władysławem, ale dzisiaj jestem Zosia - mówił z kolei w Grudziądzu 26 czerwca. Dodał: - My się musimy obronić przed szaleństwem, musimy obronić rodzinę składającą się z kobiety i mężczyzny i oczywiście, daj Boże, dzieci."
https://tvn24.pl/polska/rzeszow-marsz-rownosci-przeszedl-ulicami-miasta-trzecia-edycja-swieta-osob-lgbt-st6106279,"""Idziemy po równość i pokój"". Trzeci Marsz Równości w Rzeszowie","10 września 2022, 15:27","Marsz Równości po dwuletniej przerwie spowodowanej pandemią wrócił na ulice Rzeszowa. Wydarzenie rozpoczęło się w sobotę o godzinie 14 przy moście Narutowicza w stolicy Podkarpacia, a zakończyło się przed ratuszem. Hasłem trzeciej edycji imprezy było ""Idziemy po równość i pokój"".","Trasa wydarzenia prowadziła między innymi ulicą Podwisłocze, Mostem Zamkowym i ulicą 3 maja. Imprezie patronował prezydent Rzeszowa Konrad Fijołek i Komisja Europejska. Na marszu pojawiły się transparenty z hasłami w językach polskim i ukraińskim, na przykład - ""Razem wygramy"". Uczestnicy przynieśli z sobą tęczowe i unijne flagi, a także ukraińskie i białoruskie. Widoczne były również barwy niektórych ugrupowań politycznych. ""Miłość i szacunek, równość małżeństwa"" - skandowali uczestnicy marszu. Organizatorzy apelowali o wsparcie uchodźczyń i uchodźców z Ukrainy oraz o pomoc finansową i humanitarną. W sobotę Marsz Równości przeszedł również ulicami Opola. To czwarta edycja wydarzenia. Uczestnicy rozpoczęli pochód na placu Wolności - tam również kończyła się trasa marszu. ""Niech nas widzą, niech nas słyszą - to nasze święto! Dla widoczności, równości, z prawdziwą radością przejdziemy ulicami Opola"" - czytamy na stronie wydarzenia na Facebooku. Na niedzielę zaplanowany jest z kolei Marsz Równości w Koninie."
https://tvn24.pl/kultura-i-styl/dziennikarz-tvn24-piotr-jacon-laureatem-plebiscytu-korony-rownosci-2022-st6104175,Dziennikarz TVN24 Piotr Jacoń laureatem plebiscytu Korony Równości 2022,"9 września 2022, 5:37","Dziennikarz TVN24 Piotr Jacoń głosami internautów został ogłoszony laureatem plebiscytu Korony Równości 2022 w kategorii Media. - Bardzo bym chciał, żeby właściwie całe polskie społeczeństwo przeszło taką drogę do wspierania i szanowania różnorodności, jaką my przeszliśmy jako rodzice transpłciowej córki - powiedział Piotr Jacoń podczas uroczystej gali Kampanii Przeciw Homofobii.","Piotr Jacoń podczas gali Kampanii Przeciw Homofobii został wyróżniony Koroną Równości w kategorii Media między innymi za swoje reportaże o sytuacji osób transpłciowych i ich rodzin. ""Przez ostatni rok zjeździł Polskę ze swoją książką ‘My, trans’ i wielokrotnie zabierał głos w sprawie osób LGBT+"" – zwrócono uwagę w werdykcie. ""Skutecznie i konsekwentnie wykorzystuje swoją pozycję w mediach i dzieli się osobistym doświadczeniem, aby edukować w temacie transpłciowości. Nie unika trudnych tematów, publicznie reaguje na homo- i transfobię"" – podkreślono. Podczas uroczystej gali Piotr Jacoń podziękował osobom, ""których głos słyszał przez ostatni rok"". – Gdzieś nasze drogi się przecięły (…) wszędzie tam spotykałem ludzi, którzy z jednej strony chcieli posłuchać naszej historii, żeby trochę się w tej historii przejrzeć – powiedział. - Szczególnie wzruszające były osoby, które chciały opowiedzieć o swojej historii. Dawaliśmy sobie nawzajem siłę i za to bardzo im dziękuję. Ale dziękuję również osobom, dzięki którym do tych spotkań dochodziło, czyli osobom, które w terenie robią aktywizm. Robią go za nas i dla nas jednocześnie – dodał dziennikarz TVN24. Dziękując członkom własnej rodziny, podkreślił, że jest z niej dumny. – Jestem dumny z Magdy, Heleny i Wiktorii. Jestem dumny dlatego, że się nie pogubiliśmy w naszym życiu i aktywizmie, który na to życie bardzo trudno wpływa – powiedział Jacoń. - Bardzo bym chciał, żeby właściwie całe polskie społeczeństwo przeszło taką drogę do wspierania i szanowania różnorodności, jaką my przeszliśmy, jako rodzice transpłciowej córki – dodał. - Wspieramy naszą córkę, ona prowadzi swoją walkę o bycie sobą. To nie jest łatwe. Jednocześnie ja o tej walce opowiadam. Dostajemy zwrotną, która jest fajna, bo ona napędza, ale czasem i obciąża. Dlatego powiedziałem, że jestem dumny z naszej rodziny, że się nie pogubiliśmy w życiu i aktywizmie, bo aktywizm również miewa zwrotną trudną – wyjaśnił dziennikarz. W kategorii Media plebiscytu Korony Równości 2022 nominowane były także specjalizująca się w tematyce edukacji dziennikarka tvn24.pl Justyna Suchecka i reporterka TVN24 Marta Warchoł."
https://tvn24.pl/kultura-i-styl/swinka-peppa-jednoplciowa-para-pierwszy-raz-w-serialu-po-18-latach-emisji-st6102913,"""Mieszkam z mamusią i drugą mamusią"". Jednopłciowa para po raz pierwszy w ""Śwince Peppie""","8 września 2022, 14:27","Widzowie bajki ""Świnka Peppa"" w wyemitowanym w tym tygodniu odcinku poznali dwie mamy jednej z koleżanek tytułowej bohaterki. W ten sposób po raz pierwszy w 18-letniej historii serialu pojawiła się w nim jednopłciowa para. O wprowadzenie do kreskówki homoseksualnych postaci od 2019 roku apelowali aktywiści wspierający społeczność LGBT+.","Wątek dwóch matek koleżanki z klasy tytułowej Świnki Peppy pojawił się w odcinku, który został wyemitowany w brytyjskim Channel 5 we wtorek 6 września. Pokazane dwie niedźwiedzice polarne są pierwszą jednopłciową parą w 18-letniej historii animowanego serialu. ""Jestem Miś Polarny Penny. Mieszkam z moją mamusią i moją drugą mamusią. Jedna mamusia jest doktorem, a druga mamusia gotuje spaghetti. Kocham spaghetti"" - tak swoją rodzinę przedstawia koleżanka Świnki Peppy. Wprowadzenie do fabuły kreskówki homoseksualnych bohaterek podzieliło widzów. ""Naprawdę miło zobaczyć dostosowaną do wieku reprezentację jednopłciowych par w 'Śwince Peppie' w postaci Penny i jej dwóch mamuś"" - taki wpis pojawił się na twitterowym profilu wspierającej bezpieczeństwo dzieci w szkołach organizacji Safe Schools Alliance. Wśród komentarzy internautów pojawiły się jednak nie tylko pochwały, ale także krytyka. Jeden z internautów stwierdził, że wprowadzenie do kreskówki jednopłciowej pary oznacza ""koniec zjawiska"", jakim była ""Świnka Peppa"". Jego zdaniem promowanie wśród najmłodszych tolerancji powinno opierać się na ""edukacji, a nie indoktrynacji"", którą zarzuca twórcom serialu. Jak przypomina CNN, w 2019 roku aktywiści wspierający społeczność LGBT+ zaapelowali do producentów serialu, by ci dodali do grona bohaterów parę jednopłciowych rodziców. ""Dzieci oglądające 'Świnkę Peppę' są podatne na sugestie. Wykluczanie jednopłciowych rodzin uczy je, że normą są tylko rodzice samotni lub reprezentujący dwie różne płci. 'Świnka Peppa' to nie tylko rozrywka, dzieci czerpią z niej też naukę"" - wyjaśnili autorzy podpisanej przez ponad 23 tys. osób petycji. ZOBACZ TEŻ: Boris Johnson zgubił wątek w trakcie przemówienia. Po chwili zaczął opowiadać o Świecie Świnki Peppy Skierowany głównie do dzieci w wieku przedszkolnym i wczesnoszkolnym serial autorstwa brytyjskich animatorów Marka Bakera i Neville’a Astleya emitowany jest od 2004 roku, w polskiej telewizji pojawił się trzy lata później. Kilka sezonów znajduje się w ofercie platformy HBO Max. Serial nadawany jest w 180 krajach, przetłumaczono go na 40 języków. W marcu rosyjski sąd oddalił pozew o odszkodowanie za bezprawne kopiowanie wizerunku Świnki Peppy przez jednego z rosyjskich przedsiębiorców. Autorem pozwu była brytyjska firma dysponująca prawami autorskimi do serialu. Media na Wyspach nie miały wówczas wątpliwości, że niekorzystna dla przedsiębiorstwa decyzja sądu była zemstą za sankcje nałożone przez Zachód na Rosję. ZOBACZ TEŻ: Spears ostro odpowiada 15-letniemu synowi. ""Nie potrzebuję rodziny szepczącej za moimi plecami"""
https://tvn24.pl/swiat/iran-wyroki-smierci-dla-aktywistek-broniacych-praw-osob-lgbt-st6100090,BBC: wyroki śmierci dla dwóch aktywistek broniących praw osób LGBT w Iranie,"6 września 2022, 17:42","Dwie aktywistki broniące praw człowieka, 31-letnia Zahra Seddiqi Hamedani i 24-letnia Elham Choubdar, zostały uznane za winne ""szerzenia zepsucia na Ziemi"" i skazane na karę śmierci - we wtorek poinformowało BBC, powołując się na działające w regionie organizacje broniące praw człowieka. Irański wymiar sprawiedliwości potwierdził oba wyroki, twierdzi jednak, że kobiety skazane zostały za handel ludźmi.","Wyroki kary śmierci wobec obu kobiet miały zapaść w ostatnich dniach i zostały potwierdzone przez irański wymiar sprawiedliwości. Według strony irańskiej były one jednak związane z handlem ludźmi, a nie z aktywizmem. ""W przeciwieństwie do wiadomości publikowanych w cyberprzestrzeni i rozprzestrzenianych plotek, te dwie osoby zostały oskarżone o oszukiwanie kobiet i młodych dziewcząt oraz handel nimi do jednego z krajów regionu"" - podał punkt informacyjny sądu. Obie kobiety określone zostały przez BBC jako aktywistki zaangażowane w obronę praw osób LGBT. Zahra Seddiqi Hamedani według ""Amnesty International"" była ""obrończynią praw człowieka bez względu na płeć"", która została zatrzymana ""wyłącznie w związku z jej rzeczywistą lub domniemaną orientacją seksualną i tożsamością płciową, a także jej postami w mediach społecznościowych i oświadczeniami w obronie praw (społeczności LGBT)"". 31-latka miała zostać aresztowana w październiku 2021 roku podczas próby przedostania się z Iranu do Turcji, gdzie chciała uzyskać azyl. Po zatrzymaniu członkowie Korpusu Strażników Rewolucji Islamskiej (IRGC) mieli poddać ją ""intensywnym przesłuchaniom, którym towarzyszyło słowne znęcanie się"", mieli także pod jej adresem kierować ""groźby egzekucji lub innego uszkodzenia ciała oraz odebrania opieki nad jej dwoma małymi dziećmi"" - twierdzi Amnesty International. Organizacje broniące praw człowieka nie podały więcej szczegółów na temat aktywności 24-letniej Elham Choubdar. Według Amnesty International"" obie kobiety w styczniu zostały postawione przed prokuraturą w Urmii, gdzie powiedziano im, że są oskarżone o ""szerzenie zepsucia na Ziemi"" poprzez ""promowanie homoseksualizmu, komunikowanie się z wrogimi mediami i promowanie chrześcijaństwa"". Organizacja informowała, że pierwsze dwa oskarżenia wynikały z publicznej obrony praw osób LGBT w mediach społecznościowych i pojawienia się Hamedani w maju 2021 roku w filmie dokumentalnym BBC o nadużyciach, których doświadczały osoby LGBT w Iraku, w którym mieszkała. Kobieta została ponadto oskarżona o propagowanie chrześcijaństwa (nosi bowiem naszyjnik z krzyżykiem) i uczęszczanie do Kościoła domowego w Iranie. Zanim podjęła próbę opuszczenia Iranu, Hamedani nagrała wideo, w którym powiedziała: ""Chcę, żebyście wiedzieli, jak wielką presję znosimy my, osoby LGBT (...) Mam nadzieję, że nadejdzie dzień, kiedy wszyscy będziemy mogli być wolni w naszym kraju. Podróżuję teraz w kierunku wolności... Jeśli mi się to nie uda, oddam życie za tę sprawę"". ZOBACZ TEŻ: Salman Rushdie zaatakowany, może stracić oko. Irańskie media: szatan został oślepiony Zgodnie z irańskim prawem stosunki seksualne osób tej samej płci są przestępstwem, za które grożą kary od chłosty do kary śmierci. Działająca w Niemczech irańska organizacja Lesbian and Transgender Network także potwierdziła informacje o wyrokach śmierci dla dwóch aktywistek i wezwała zagraniczne rządy do wywarcia presji na Iran, aby je uwolnić. - To pierwszy przypadek, kiedy kobieta została skazana na śmierć w Iranie za swoją orientację seksualną - powiedziała agencji AFP rzeczniczka organizacji Shadi Amin. ZOBACZ TEŻ: Iran zamierza udaremnić każdy możliwy atak z zagranicy"
https://tvn24.pl/polska/myslakowice-dolny-slask-protest-uczniow-podczas-wizyty-przemyslawa-czarnka-w-szkole-hit-to-sht-st6100155,Młodzież protestowała podczas wizyty Przemysława Czarnka w szkole,"6 września 2022, 14:48","Minister edukacji Przemysław Czarnek został we wtorek oprotestowany przez uczniów podczas jego wizyty w szkole podstawowej w Mysłakowicach (Dolny Śląsk). ""HiT to sh*t"" - skandowali nastolatkowie, którzy na transparentach przynieśli hasła krytyczne wobec nowego przedmiotu, a także wobec postawy polityka.","Minister edukacji i nauki Przemysław Czarnek gościł we wtorek w szkole podstawowej w Mysłakowicach pod Jelenią Górą (Dolny Śląsk), gdzie wspólnie z ministrem zdrowia Adamem Niedzielskim przedstawił założenia projektu edukacji zdrowotnej uczniów klas 1-3 szkół podstawowych. Wizyta polityka została oprotestowana przez niektórych uczniów, którzy przed budynkiem placówki wykrzykiwali hasła, takie jak ""HiT to sh*t"", ""edukacja, nie manipulacja"" czy ""szkoła dla ludzi, nie dla polityki"". Na transparentach, trzymanych przez nastolatków, czytamy między innymi: ""Czarnek, zgłoś nieprzygotowanie"", ""uczniowie i ryby mają głos"" i ""Czarnek nie ma essy"" (essa to slangowe określenie czegoś pozytywnego - red.). Były także tęczowe flagi - symbole środowiska LGBT+. - Próbujemy pokazać, że jesteśmy przeciwko temu, co od 2015 roku robi PiS wobec osób LGBT. Jak je szykanuje, demonizuje i próbuje wmówić im chorobę psychiczną - powiedział reporterowi TVN24 jeden ze protestujących uczniów. Podkreślił, że nowy przedmiot, tak zwany ""HiT"", nie ma - jego zdaniem - nic wspólnego z historią ani z obiektywnym przedstawianiem faktów. Ministrowi Przemysławowi Czarnkowi nie spodobała się reakcja części młodzieży na jego wizytę. - Gdybyście mogli nagrać, jak zachowuje się tęczowa młodzież, a jak zachowuje się normalna młodzież, to bylibyśmy wdzięczni - zwrócił się do reportera TVN24 szef resortu, wskazując najpierw na osoby protestujące, a później na  uczniów zebranych przed budynkiem szkoły. Młodzieżowy protest nie był związany z tematem konferencji prasowej, którą w dolnośląskich Mysłakowicach zorganizowali szefowie resortów zdrowia i edukacji. Adam Niedzielski i Przemysław Czarnek przedstawili we wtorek założenia projektu edukacji zdrowotnej uczniów klas 1-3 szkół podstawowych. Jak podkreślił minister zdrowia, zajęcia dotyczące zdrowego żywienia będą prowadzone najprawdopodobniej na godzinach wychowawczych. - Skorzystaliśmy z propozycji Szkoły Głównej Gospodarstwa Wiejskiego i uruchomiliśmy program ""Junior Edu-Żywienie"" (w skrócie ""JEŻ"") wraz z Narodowym Instytutem Zdrowia Publicznego, za 20 milionów złotych. (...). To jest program badawczo-edukacyjny, który w efekcie pozwoli skorzystać nauczycielom w całej Polsce z profesjonalnych materiałów edukacyjnych na temat zdrowego żywienia i zdrowego stylu życia. Będą to materiały przygotowane przez naukowców - podkreślił Czarnek. - Najważniejsze, z mojego punktu widzenia, jest to, że dzieci będą się od małego uczyły, co to znaczy zdrowo żyć, a z drugiej strony, że zdrowie staje się tak naprawdę naszą wspólną wartością, wspólnym dobrem - zaznaczył Niedzielski."
https://tvn24.pl/swiat/singapur-rzad-zapowiada-zniesienie-prawa-z-epoki-kolonialnej-zakazujacego-seksu-miedzy-mezczyznami-st6078800,"Mają uchylić paragraf 377A. ""Zwycięstwo ludzkości""","22 sierpnia 2022, 9:01","Premier Singapuru Lee Hsien Loong ogłosił w niedzielę, że pochodzący z czasów kolonialnych zakaz seksu między mężczyznami zostanie zlikwidowany. Jednocześnie zapowiedział, że rząd zmieni konstytucję w taki sposób, by małżeństwa osób tej samej płci nie były dozwolone.","Przemawiając na corocznym wiecu z okazji Dnia Narodowego, premier Loong, cytowany przez agencję Associated Press, wyraził przekonanie, że zniesienie zakazu seksu między mężczyznami ""jest słuszne"" i zmianę tę zaakceptuje większość Singapurczyków.

Jednocześnie podkreślił, że ""nawet gdy uchylimy paragraf 377A, będziemy wspierać i chronić instytucję małżeństwa"". Paragraf 377A kodeksu karnego został wprowadzony w czasie brytyjskich rządów kolonialnych w latach 30. XX wieku, po czym Singapur ""odziedziczył"" ten przepis po uzyskaniu niepodległości w 1965 roku - wyjaśnia AP. Działacze LGBT w Singapurze od dawna wzywali do usunięcia zapisu 377A, twierdząc, że utrwala on społeczną stygmatyzację osób  nieheteronormatywnych i jest sprzeczny z konstytucją Singapuru, która zabrania dyskryminacji. Zapowiedź rządu w tej sprawie określili jako ""zwycięstwo ludzkości"". Wyrazili jednak zaniepokojenie słowami premiera dotyczącymi tego, że rząd zapewni lepszą ochronę prawną definicji małżeństwa jako związku mężczyzny i kobiety."
https://tvn24.pl/premium/heartstopper-fenomen-ksiazki-jak-alice-oseman-skradla-serca-nastolatkow-st5863882,N/A,N/A,"Żeby przeczytać najnowszą książkę Alice Oseman, 12-letnia Julia będzie musiała trochę poczekać, bo w bibliotecznej kolejce jest do niej dopiero 72. A chciałaby czytać już, natychmiast! Bo o ""Heartstopperze"" i ""Loveless"" rozmawiają dziś niemal wszyscy jej rówieśnicy - na żywo, na Instagramie, Tik-Toku. Nawet ci, którzy czytać nie lubią. Jak do tego doszło?","- Puchatku? - Tak Prosiaczku? - Nic, tylko chciałem się upewnić, że jesteś. Pewnie znacie ten dialog z ""Kubusia Puchatka"" Alana Alexandra Milne'a, historii, która ukazała się niemal sto lat temu. Nadal wpisuje się go jako dedykację do książek, kilka słów w pamiętniku, a wraz z rozwojem mediów społecznościowych coraz więcej osób wysyła obrazki z tym cytatem przyjaciołom. Sieć jest ich pełna. Te słowa są ciepłe, otulają jak pluszowy koc, uśmiechamy się do nich mimowolnie. Podobny efekt wywołują krótkie rozmowy między rysunkowymi Charliem i Nickiem z komiksu ""Heartstopper"" Alice Oseman, którymi dziś (niekiedy zamiast własnych słów) wymieniają się nastolatki z całego świata, by opowiadać sobie o przyjaźni, miłości i innych uczuciach. Czy za sto lat te słodkie obrazki będą równie kultowe co teksty z ""Kubusia Puchatka""? Tego nie wiadomo. Pewne jest za to, że dziś są globalnym fenomenem. Potrzebujecie kilku liczb na potwierdzenie? Proszę, bardzo. 367 tysięcy - tyle ocen otrzymał pierwszy tom ""Heartstoppera"" w portalu Goodreads, gdzie książki oceniają czytelnicy i czytelniczki z całego świata. Jego średnia ocena to dziś 4,55 w pięciostopniowej skali. 15 milionów - tyle wzmianek poświęcono ""Heartstopperowi"" tylko na TikToku. Ponad 300 tysięcy - tyle egzemplarzy książek Alice Oseman sprzedano w Polsce w ciągu kilku miesięcy. Tak, w tej samej Polsce, gdzie status bestsellera osiąga się po przekroczeniu 10 tysięcy sprzedanych egzemplarzy i gdzie ponad 60 procent obywateli nie przeczytało w zeszłym roku ani jednej książki. Jak do tego doszło? Najpewniej z miłości. To uczucie, które Oseman nie tylko przepięknie - nieśpiesznie i z wrażliwością - opisuje, ale które przede wszystkim wzbudza u swoich - szczególnie młodych - czytelników i czytelniczek. Gdzie tkwi jej sekret? Alice Oseman, Brytyjka, rocznik 1994. Urodziła się w Chatham w hrabstwie Kent i ze swoim młodszym bratem Williamem dorastała w wiosce niedaleko Rochesteru. W 2016 roku ukończyła studia licencjackie z literatury angielskiej na Uniwersytecie Durham. Ale jeszcze zanim to zrobiła, została znaną pisarką! Prawdziwym objawieniem świata literatury, a dokładnie gatunku ""young adult"", bo pod taką nazwą promuje się za granicą książki skierowane do młodzieży. Dla wielu nastoletnich czytelniczek i czytelników jej życiorys brzmi jak spełnienie marzeń, bo kontrakt na opublikowanie debiutanckiej powieści podpisała, mając zaledwie 17 lat. I to nie z byle kim, bo z gigantem, jakim jest HarperCollins. To działające od ponad 200 lat wydawnictwo jest dziś jednym z największych na świecie i wydaje m.in. bestsellerowych twórców, takich jak C. S.  Lewis, Agatha Christie czy J.R.R. Tolkien."
https://tvn24.pl/polska/krzysztof-bosak-skrytykowal-zbiorke-dla-osoby-transplciowej-w-efekcie-blyskawicznie-zebrano-cala-kwote-st6057689,Bosak skrytykował zbiórkę dla osoby transpłciowej. W efekcie błyskawicznie zebrano całą kwotę,"5 sierpnia 2022, 8:08","Poseł Krzysztof Bosak bardzo pomógł transpłciowemu 17-latkowi, choć wyraźnie nie miał takiego zamiaru. W mediach społecznościowych skrytykował zbiórkę, jaką Ignacy zorganizował na swoją mastektomię i grzmiał, że tak młodzież się samookalecza ""pod płaszczykiem tolerancji"". Poseł Konfederacji swoim wpisem zmobilizował ludzi, zbiórka szybko zakończyła się sukcesem. Materiał magazynu ""Polska i Świat"".","Ignacy już w szkole podstawowej wiedział, że wbrew danym w metryce jest chłopakiem. Pochodzi z Sosnowca, ma 17 lat, jest transpłciowym mężczyzną i uczniem technik grafiki. Od roku przyjmuje testosteron i nosi spłaszczającą biust bieliznę, która utrudnia mu oddychanie, powodując bóle żeber i klatki piersiowej. Dlatego zdecydował się na mastektomię. Wyjaśnia, że chce się czuć dobrze psychicznie. - Żebym mógł wreszcie wyjść na miasto, na basen, nad jezioro normalnie. Przez testosteron u mnie, niestety, jest większe ryzyko wykrycia raka piersi i to jest kolejny powód - dodaje. Aby uzyskać skierowanie na operację, Ignacy musiał poddać się między innymi badaniom krwi, uzyskać opinię psychologa, psychiatry i seksuologa. - Od razu powiedziałam: dobrze, przejdziemy przez to razem. Dla mnie pojęcie transpłciowość było nowe i sama skorzystałam z pomocy seksuologa, żeby mi to wszystko wytłumaczył, żebym wiedziała, jaką ścieżką mamy dalej podążać - mówi mama Ignacego, Jolanta. Gdy na przeszkodzie w pogodzeniu wyglądu z tożsamością płciową stanęły już tylko potrzebne na operację pieniądze, pół roku temu Ignacy założył internetową zbiórkę. Przez pierwsze dwa tygodnie zebrał jedną czwartą kwoty. Sytuacja niewiele się zmieniała aż do 31 lipca. Wtedy Krzysztof Bosak opublikował informację o zbiórce na swoim profilu w mediach społecznościowych, obserwowanym przez 371 tysięcy użytkowników. ""Udostępniam informacyjnie, żeby nikt z osób obserwujących mnie ze średniego i starszego pokolenia nie mógł powiedzieć, że nie wiedział, że młodzież w Polsce okalecza się w wyniku prania mózgów pod płaszczykiem nauki, medycyny, tolerancji i praw człowieka"" - napisał na Twitterze poseł Konfederacji. - Byłam na początku bardzo zła, nawet napisałam panu Bosakowi komentarz, że bardzo proszę o sprostowanie słów, ponieważ moje dziecko ma już prawie 18 lat i moje pełne poparcie w tym, co robi - mówi pani Jolanta. - Natomiast kiedy zobaczyłam reakcję ludzi, że oni tak wpłacają, czasami były nawet duże kwoty, to zaczęłam się sama z tego wszystkiego śmiać - dodaje. Ponad 100 procent potrzebnej kwoty Ignacy zebrał niecałe 24 godziny po tym, jak poseł Konfederacji podał go jako przykład ""okaleczającej się młodzieży"". - Krzysztofowi Bosakowi zabrakło społecznej refleksji, jak jego wpis może wpłynąć na samopoczucie osoby, o której mówi i zabrakło mu marketingowego refleksu, czyli czy jego wpis zostanie odebrany zgodnie z jego intencjami - mówi psycholożka społeczna doktor Milena Drzewiecka. Na prośby dziennikarzy o komentarz Krzysztof Bosak odpowiedział, pisząc o ""ideologii gender"" - i podkreślił, że nie przypisuje sobie sukcesu zbiórki. - Krzysztof Bosak miał taki program ""nowy porządek"", w ramach którego chciał wprowadzić po prostu zakaz tak zwanej propagandy LGBT na modłę kremlowską i też zakaz tranzycji - mówi transpłciowa aktywistka i publicystka Maja Heban. - To taka poetycka sprawiedliwość, że po latach przysłużył się do tego, żeby chociaż jednej osobie transpłciowej pomóc. Mimo że oczywiście liczył na to, że efekt będzie odwrotny - dodaje. Według aktywistki wsparcie w reakcji na hejt wobec osób transpłciowych jest pozytywnym sygnałem powolnych zmian w mentalności Polaków. Gdy w zeszłym roku Krystyna Pawłowicz zaatakowała w internecie transpłciowe 10-letnie dziecko, podając dane dziewczynki i akceptującej ją szkoły - w odpowiedzi był hejt, ale i fala wsparcia dla dziecka. - Różnego rodzaju badania wskazują, że słupki akceptacji postulatów osób LGBT+ powoli, ale jednak idą w górę. Podążamy w dobrym kierunku - twierdzi Mateusz Sulwiński z Grupy Stonewall, stowarzyszenia walczącego o prawa osób LGBTQIA+. Na przedoperacyjną wizytę u lekarza Ignacy wybiera się we wrześniu."
https://tvn24.pl/programy/bosak-chcial-skrytykowac-a-pomogl-transplciowemu-nastolatkowi-st6057675,"Bosak chciał skrytykować, a pomógł transpłciowemu nastolatkowi","5 sierpnia 2022, 5:32","Poseł Krzysztof Bosak bardzo pomógł transpłciowemu 17-latkowi, choć wyraźnie bardzo nie chciał. W mediach społecznościowych szydził ze zbiórki, jaką Ignacy zorganizował na swoją mastektomię i grzmiał, że tak młodzież się samookalecza ""pod płaszczykiem tolerancji"". Poseł Konfederacji chciał wyśmiać, a zmobilizował ludzi i zbiórka szybko zakończyła się sukcesem. Maria Mikołajewska.",N/A
https://tvn24.pl/najnowsze/ukraina-petycja-w-sprawie-legalizacji-malzenstw-osob-tej-samej-plci-jest-odpowiedz-wolodymyra-zelenskiego-st6025867,Petycja w sprawie legalizacji małżeństw osób tej samej płci. Jest odpowiedź Zełenskiego,"3 sierpnia 2022, 6:59","Prezydent Ukrainy Wołodymyr Zełenski zwrócił się do rządu o rozważenie propozycji przedstawionej w petycji w sprawie zalegalizowania małżeństw osób tej samej płci. Podpisało ją, jak dotąd, ponad 28 tysięcy osób. Zełenski uzasadniał jednocześnie, że zgodnie z ukraińską konstytucją związek małżeński opiera się na dobrowolnej zgodzie mężczyzny i kobiety oraz że ustawa zasadnicza nie może zostać zmieniona w czasie stanu wojennego.","Agencja Reutera przypomniała, że Kijów zwiększył poparcie dla praw LGBT w 2014 roku, gdy do władzy doszli prozachodni przywódcy. Rok później ukraiński parlament poparł ustawę zakazującą dyskryminacji w miejscu pracy ze względu na orientację seksualną, wciąż jednak w Ukrainie osoby tej samej płci nie mogą oficjalnie zawrzeć związku. Na początku czerwca na stronie prezydenta Ukrainy pojawiła się elektroniczna petycja w sprawie zalegalizowania małżeństw osób tej samej płci. ""W tej chwili każdy dzień może być ostatnim. Niech osoby tej samej płci mają możliwość założenia rodziny i mają oficjalny dokument, który to potwierdzi"" - napisała jej inicjautorka Anastasija Sowenko. Petycję podpisało, jak dotąd, ponad 28 tysięcy osób. Zgodnie z konstytucją, aby prezydent mógł ją rozpatrzeć, potrzebne są co najmniej 25 tysięcy podpisów. ""We współczesnym świecie poziom demokratycznego społeczeństwa mierzy się w szczególności polityką państwa, która ma na celu zapewnienie równych praw wszystkim obywatelom"" - napisał Wołodymyr Zełenski. Przypomniał przy tym, że zgodnie z ukraińską konstytucją związek małżeński opiera się na dobrowolnej zgodzie mężczyzny i kobiety i że ustawa zasadnicza nie może zostać zmieniona w czasie stanu wojennego. Ukraiński prezydent napisał, że ""jednocześnie rząd wypracował możliwości legalizacji w Ukrainie związków partnerskich w ramach prac nad ustanowieniem i zapewnieniem praw i wolności człowieka"". ""Zgodnie z artykułem 116 Konstytucji Ukrainy Gabinet Ministrów Ukrainy podejmuje działania w celu zapewnienia praw i wolności człowieka i obywatela. W związku z powyższym zwróciłem się do premiera Ukrainy z prośbą o rozpatrzenie kwestii poruszonej w petycji"" - dodał Zełenski. Według sondażu przeprowadzonego przez grupę socjologiczną Rejtyng, opublikowanego w sierpniu 2021 roku, 47 procent ukraińskich respondentów negatywnie oceniło społeczność LGBT. Wyniki badań przeprowadzonych na zlecenie ukraińskiego Centrum Praw Człowieka LGBT Nasz Swit (Nasz Świat) mówią, że w Ukrainie zaledwie 23,6 procent respondentów popiera legalizację małżeństw osób tej samej płci. W 2016 roku odsetek takich osób był jeszcze mniejszy - 4,8 procent - przypomniał portal Ukraińska Prawda."
https://tvn24.pl/polska/raport-amnesty-international-o-represjach-wobec-aktywistow-lgbt-anna-blaszczak-banasiak-i-arek-kluk-komentuja-st5994841,"Amnesty International opisało historie represji wobec LGBTI. ""To nie kolejny raport o przypadkach homofobii w Polsce""","29 lipca 2022, 19:28","O raporcie Amnesty International na temat represji wobec polskich aktywistów LGBTI rozmawiali goście ""Tak jest"". - Homofobia w Polsce ma charakter systemowy, a więc jest powtarzalna, stała, jest systemem powiązanych ze sobą zdarzeń, a także instytucjonalny, a więc jest inicjowana, wspierana i nagradzana przez instytucje państwowe - wskazywała dyrektorka AI Polska Anna Błaszczak-Banasiak. Prezes Grupy Stonewall Arek Kluk ocenił, że zdarza się, iż ludzie nie zgłaszają przypadków homofobii, bo ""boją się niezrozumienia, systemowego zepchnięcia tego problemu na dalszy plan"".","Amnesty International opublikowało w lipcu raport, w którym opisało historie represji wobec polskich aktywistów LGBTI. Jak czytamy na stronie AI, dokument ""+Byliśmy traktowani jak przestępcy+, od atmosfery wrogości po nękanie osób broniących praw LGBTI"" to wynik badań organizacji prowadzonych między październikiem 2021 a majem 2022 roku na terenie Polski. Zawiera on szczegółową analizę poszczególnych form i przypadków nękania osób działających na rzecz praw LGBTI. Jednocześnie raport rozpoczął kampanię ""Historie Tęczowej Odwagi"". ZOBACZ CAŁY RAPORT AMNESTY INTERNATIONAL W JĘZYKU POLSKIM >>> O raporcie rozmawiali w ""Tak jest"" w TVN24 dyrektorka Amnesty International Polska Anna Błaszczak-Banasiak oraz prezes Grupy Stonewall Arek Kluk. OGLĄDAJ ""TAK JEST"" W TVN24 GO >>> Błaszczak-Banasiak podkreślała, że ""to nie jest kolejny raport o przypadkach homofobii w Polsce"". - Bo po pierwsze, to nie byłoby nic nowego, a po drugie różnego rodzaju incydenty na tle homofobicznym zdarzają się w krajach na całym świecie i choć zdarzać się nie powinny, to jeszcze sam ten fakt nie przesądza o dużej skali problemu - powiedziała. - To, co negatywnie wyróżnia Polskę na tle innych krajów choćby Unii Europejskiej, i o tym jest raport Amnesty International, to, że homofobia w Polsce ma charakter systemowy - a więc jest powtarzalna, stała, jest systemem powiązanych ze sobą zdarzeń - a także instytucjonalny, a więc jest inicjowana, wspierana i nagradzana przez instytucje państwowe - wskazywała. Jej zdaniem ""to jest inny poziom problemu"". - Nie mówimy wyłącznie o incydentach, którym państwo nie zapobiegło albo na które nie zareagowało w sposób adekwatny, tylko mówimy, że sprawcą tych wydarzeń, że sprawcą przemocy czy homofobii jest państwo - wyjaśniała. Kluk mówił o poczuciu zagrożenia wśród członków społeczności LGBTI w kontekście sytuacji i zachowań homofobicznych. Według niego ""policja bardzo rzadko raportuje tego typu zdarzenia, my też jako społeczność nie jesteśmy wyedukowani do tego, żeby te znamiona homofobii zgłaszać za każdym razem, więc skala problemu jest trudna do oszacowania"". Pytany, dlaczego jego zdaniem ludzie nie zgłaszają takich przypadków, szef Grupy Stonewall stwierdził, że ""tutaj wchodzi w grę strach"". - Ludzie boją się niezrozumienia, systemowego zepchnięcia tego problemu na dalszy plan. Jeżeli mamy styczność z policjantem albo policjantką, która nie potrafi zrozumieć naszego problemu, bo nie jest wydedukowana w tym temacie, to budzi strach i ludzie boją się zgłaszać tego typu przypadki do organów ścigania - powiedział."
https://tvn24.pl/polska/robert-biedron-o-sytuacji-osob-lgbt-kiedy-chodze-z-partnerem-po-warszawie-nie-trzymamy-sie-za-rece-to-przez-lata-homofobicznej-tresury-st5834158,"Biedroń: Kiedy chodzę ze Śmiszkiem, nie trzymamy się za ręce. To przez lata homofobicznej tresury","21 lipca 2022, 8:05","Kiedy chodzę ze swoim partnerem po Warszawie, nie trzymamy się za ręce. Boimy się. To przez lata homofobicznej tresury - mówił w TVN24 europoseł Robert Biedroń, prywatnie partner posła Lewicy Krzysztofa Śmiszka. - Pomimo tego, że nosimy dowody europejskie, deklarujemy europejskie wartości to żyjemy nadal w państwie, w którym nie można być sobą. To bardzo trudne - dodał.","Europoseł Robert Biedroń był w czwartek rano gościem Agaty Adamek w programie ""Jeden na jeden"" w TVN24. W kontekście sytuacji osób LGBT w Polsce, prowadząca zapytała go, czy chodząc po Warszawie ze swoim partnerem - posłem Krzysztofem Śmiszkiem - trzymają się za ręce. - Nie, bo się boimy, bo jesteśmy przez lata wytresowani, żeby tego nie robić - odparł Biedroń. Dodał, że tak samo zachowują się, kiedy są w Brukseli. - To się nosi w sobie. To są lata upokorzeń, lata spojrzeń, uwag, pewnej homofobicznej tresury, którą się przechodzi - wyjaśniał. Dodał, że ""w Warszawie, w Polsce nie widać za bardzo takich par"". - Ludzie się boją. Pomimo tego, że nosimy dowody europejskie, deklarujemy europejskie wartości to żyjemy nadal w państwie, w którym nie można być sobą. To bardzo trudne - dodał. Biedroń podkreślił, że ""dzisiaj nie można odbierać nikomu praw, ludzie muszą czuć się godnie, bezpiecznie, w taki sposób, który sprawi, że żaden Kaczyński nie będzie miał odwagi podnieść ręki na ich prawa"". - A dzisiaj niestety tak jest - stwierdził. W ostatnim czasie Jarosław Kaczyński na spotkaniach z sympatykami i działaczami PiS kilkukrotnie pogardliwie wypowiadał się o osobach LGBT+. Pod koniec czerwca we Włocławku o osobach transpłciowych powiedział: - No, można mieć takie poglądy, dziwne co prawda. Ja bym to badał. Biedroń, komentując te słowa, mówił, że ""badałby obsesję Kaczyńskiego na tym punkcie"". - Skąd się bierze to, ze lider partii rządzącej ma w sobie tyle nienawiści do drugiego człowieka? To jest dla mnie kompletnie niezrozumiałe zjawisko. Trzeba mieć jakąś blokadę, by nie widzieć, że od jego słów do czynów jest bardzo krótka droga. Raporty różnych instytucji pokazują jasno i wyraźnie, że w Polsce jest problem z tym, jak traktowane są osoby LGBT - podkreślił. - Dominik z Bieżunia, który powiesił się na sznurówkach od butów to nie jest przypadek. On musiał skądś usłyszeć, że jest ""pedałem"" i że nie ma dla niego miejsca na tym świecie. Ja takie słowa słyszałem, jak byłem dzieckiem. Jak graliśmy w piłkę nożną to moi koledzy w ten sposób do siebie mówili. Ja wiedziałem, że jestem tym ""pedałem"" i wiedziałem, że te słowa dotyczą mnie - wspominał Biedroń. Stwierdził, że ""trzeba mieć naprawdę silną psychikę, by to znieść"". - Dlatego w Polsce mamy bardzo wysoki odsetek dzieci, które mają myśli samobójcze i mamy rekordową liczbę samobójstw wśród dzieci i młodzieży. W Polsce nadal ponad połowa osób LGBT doświadcza przemocy fizycznej tylko dlatego, że jest na to przyzwolenie - wskazywał. Jego zdaniem ""Kaczyński i spółka doprowadzili do tego że homofobia ma wsparcie instytucjonalne"". - Znaleziono sobie kozła ofiarnego, za pomocą którego można odwracać uwagę - powiedział. Biedroń komentował też działania rządu w sprawie wsparcia osób ogrzewających domy za pomocą węgla. Rząd zaproponował jednorazowy dodatek w wysokości 3000 złotych, jednocześnie wycofując się z poprzedniego planu, który poniósł klęskę - dopłat dla sprzedawców węgla. - Ten rząd doprowadził do tej tragedii. Trzeba to powiedzieć jasno: król jest nagi. Przez lata PiS straszył wiatrakami, nie wspierał odnawialnych źródeł energii, nie doprowadził do dywersyfikacji źródeł dostaw węgla, uzależnił się, jak jakiś narkoman, od węgla i gazu od Putina i mamy to, co mamy dzisiaj. To efekty lat zaniedbań - ocenił. Dodał, że ""nie dziwi się panice rządu"". - Przygotowują kolejną propozycję, z jednej się wycofali, teraz kolejna i widać że ona jest na kolanie pisana, że ona kompletnie nie rozwiązuje tego problemu, bo tego węgla po prostu nie ma - wskazał.
 
Pytany, czy Lewica zagłosuje za wprowadzeniem dodatku węglowego, odparł: - Nie wiem. Mówię szczerze. Dyskutujemy na ten temat, głosowanie będzie dopiero w piątek."
https://tvn24.pl/swiat/komisja-pozywa-wegry-w-zwiazku-z-ustawa-dyskryminujaca-ludzi-ze-wzgledu-na-ich-orientacje-seksualna-st5788782,"Komisja pozywa Węgry ""w związku z ustawą dyskryminującą ludzi ze względu na ich orientację seksualną""","15 lipca 2022, 12:53","Komisja Europejska pozwała Węgry do Trybunału Sprawiedliwości Unii Europejskiej w związku z naruszeniem praw osób LGBTIQ. KE podjęła również decyzję o skierowaniu sprawy do TSUE przeciwko Budapesztowi z powodu naruszenia unijnych przepisów telekomunikacyjnych. Decyzja ma związek z decyzją Węgierskiej Rady ds. Mediów o odrzuceniu ""z wysoce wątpliwych powodów"" wniosku prywatnej rozgłośni Klubradio o wykorzystanie częstotliwości radiowych.","""Komisja Europejska podjęła dziś decyzję o skierowaniu Węgier do Trybunału Sprawiedliwości UE w związku z węgierską ustawą dyskryminującą ludzi ze względu na ich orientację seksualną i tożsamość płciową"" - przekazała w piątek KE. Komisja uważa, że ""prawo to narusza zasady rynku wewnętrznego, prawa podstawowe osób fizycznych (w szczególności osób LGBTIQ), a także – w odniesieniu do tych praw podstawowych – wartości UE"". Druga skarga ma związek z decyzją Węgierskiej Rady ds. Mediów o odrzuceniu ""z wysoce wątpliwych powodów"" wniosku prywatnej rozgłośni Klubradio o wykorzystanie częstotliwości radiowych. ""Warunki związane z użytkowaniem widma radiowego oraz procedury przyznawania, przedłużania, odnawiania lub cofania tych praw podlegają unijnym przepisom dotyczącym łączności elektronicznej, określonym w Europejskim kodeksie łączności elektronicznej (...). Zgodnie z unijnymi przepisami dotyczącymi komunikacji elektronicznej prawa użytkowania częstotliwości radiowych muszą być przyznawane na podstawie obiektywnych, przejrzystych, niedyskryminacyjnych i proporcjonalnych kryteriów"" - podała KE. Komisja uważa, że Węgry naruszają prawo UE, stosując ""nieproporcjonalne i nieprzejrzyste warunki odnowienia praw Klubradia do użytkowania widma radiowego"". Ponadto KE uważa, że Węgry stosowały przepisy ""w sposób nieproporcjonalny i dyskryminujący"" oraz ""nie podjęły decyzji na czas"". ""Swoim postępowaniem Węgry naruszyły również wolność słowa zapisaną w Karcie praw podstawowych UE"" - podała KE."
https://tvn24.pl/polska/radoslaw-fogiel-o-inflacji-i-rzadach-mateusza-morawieckiego-st5786926,"Rzecznik PiS: Niepokój jest w całości społeczeństwa. Wiemy, skąd ta inflacja do nas przyszła, kto za tym stoi","14 lipca 2022, 8:18","O inflacji w Polsce mówił w ""Rozmowie Piaseckiego"" rzecznik PiS Radosław Fogiel. - Oczywiście niepokój jest - przyznał. Dodał, że występuje on w ""całości społeczeństwa"". Ocenił też, że póki nie zakończy się wojna w Ukrainie, ""nie wrócimy do normalności"". Odniósł się także do ewentualnej dymisji premiera Mateusza Morawieckiego.",">> OGLĄDAJ ""ROZMOWĘ PIASECKIEGO"" W TVN24 GO << Wicemarszałek Sejmu, szef klubu Prawa i Sprawiedliwości Ryszard Terlecki odniósł się w tym tygodniu do doniesień o nieformalnym spotkaniu polityków PiS krytycznych wobec polityki Mateusza Morawieckiego. Mówił, że ""było wiele spotkań, na których również padały krytyczne uwagi pod adresem niektórych działań rządu czy premiera"", ale - jak dodał - ""to nie znaczy, że to jest jakiś spisek czy zebranie, które ma doprowadzić do jakichś zmian"". W czwartek w ""Rozmowie Piaseckiego"" rzecznik PiS Radosław Fogiel był pytany, czy za kilka tygodni Morawiecki nadal będzie szefem rządu. - Myślę, że tutaj się nic nie zmieni. Nawet w składzie Rady Ministrów - powiedział. - Nie jest z drugiej strony niczym nadzwyczajnym, że w Zjednoczonej Prawicy, która jest przecież koalicją kilku ugrupowań, są różne wrażliwości polityczne, jakaś dyskusja trwa - przekonywał. Według niego ""póki to jest trzymane w pewnych ramach i nie powoduje wewnętrznej destrukcji, to to, że dyskutujemy, wymieniamy poglądy, nawet się czasami nie zgadzamy, jest czymś wartościowym"". Rzecznik PiS był także pytany o inflację, która - jak mówił prowadzący program Konrad Piasecki - budzi niepokój m.in. w działaczach PiS, i o to, jak radzi sobie z nią premier. - Pytanie, czy premier ma narzędzia do tego, żeby sobie radzić z inflacją - powiedział Fogiel. - Oczywiście niepokój jest, i to nie skupiałbym się na działaczach, tylko raczej na całości społeczeństwa. Wiemy, skąd ta inflacja przecież do nas przyszła, kto za tym stoi - dodał. Jak mówił, ""jest bank narodowy, jest Rada Polityki Pieniężnej, oni mają swoje narzędzia"". Ocenił przy tym, że póki nie zakończymy wojny w Ukrainie, ""nie wrócimy do normalności"". Fogiel przekonywał też, że gdybyśmy byli w strefie euro, ""to nie mielibyśmy ani Narodowego Banu Polskiego, ani Rady Polityki Pieniężnej, czyli pozbyliśmy się nawet tych narzędzi wpływania na politykę monetarną, które mamy"". - Bylibyśmy w sytuacji takiej jak Estonia, gdzie inflacja jest jeszcze wyższa. Strefa euro przed niczym nie chroni - powiedział. >> Glapiński: dopóki jestem prezesem Narodowego Banku Polskiego, Polska do strefy euro nie wejdzie << Przekonywał, że ""źle jest nie mieć kontroli nad rynkiem i polityką monetarną"". - Bo Europejski Bank Centralny nie podwyższy stóp procentowych, żeby zbić inflację w Estonii, bo musiałby zaszkodzić kredytobiorcom we Francji i w Niemczech - argumentował. Na pytanie, co zatem Polska wywalczyła polityką monetarną i polityką NBP, Fogiel odpowiedział, że ""jesteśmy w stanie trzymać w ryzach te czynniki, które są czynnikami wewnętrznymi"". Dopytywany które, odpowiedział, że ""te, na które ma wpływ podniesienie stóp procentowych"". - Standardową polityką każdego banku centralnego jest podnoszenie stóp procentowych przy inflacji - wskazywał. Powtórzył tezę, że ""znacząca część tej inflacji przyszła do nas z zewnątrz"". - Póki nie ustaną czynniki zewnętrzne, to cudów nie będzie - dodał. Fogiel był pytany także o spotkania Jarosława Kaczyńskiego z wyborcami, na których prezes PiS wielokrotnie mówił o osobach transpłciowych, naśmiewając się z nich. - W zdecydowanej większości prezes Kaczyński porusza zupełnie inne (tematy – przyp. red.) - ocenił rzecznik. Przekonywał też, że ""lider partii ma prawo poruszać rozmaite tematy społeczne na spotkaniach ze swoimi wyborach, ze swoimi współobywatelami"". CZYTAJ TAKŻE: Wnioski do komisji etyki w sprawie Kaczyńskiego ""nie będą procedowane"" >>> - Dzisiaj, czy tego chcemy, czy nie chcemy, próby przedstawiania rzeczywistości w krzywym zwierciadle, próby ideologicznego fałszowania praw biologicznych pojawiają się - przekonywał. Jego zdaniem ""ten marsz ideologiczny jest faktem"", a ""prezes mówi o sprawach, które w jego przekonaniu są lub będą za jakiś czas istotne społecznie"". Fogiel przekonywał też, że na wtorkowym spotkaniu w Grójcu Kaczyński ""bardzo jasno mówił o potrzebie empatii, potrzebie wsparcia da wszystkich osób, również osób LGBT"". - Ale żarciki możemy sobie robić z lewicowej ideologii - dodał. Rzecznik Prawa i Sprawiedliwości komentował też sytuację w Trybunale Konstytucyjnym, w tym ostatnie stanowiska dwóch jego sędziów (tak zwanych sędziów dublerów) Jarosława Wyrembaka i wiceprezesa TK Mariusza Muszyńskiego. - Nie jestem rzecznikiem sędziów Wyrembaka i Muszyńskiego. Pewnie byłoby lepiej, żeby rzeczywiście sędziowie może nie wyrażali swoich poglądów w sposób tak głośny, z drugiej strony ja nie oczekuję, że w momencie wyboru do jakiegokolwiek ciała ktoś się poglądów pozbędzie - powiedział. Według Fogla kluczowe jest, ""żeby poglądy nie wpływały na decyzje, jakie ma podejmować jako sędzia"". Pytany o spór między sędzią Muszyńskim a prezes Trybunału Julią Przyłębską, mówił, że ""nie zna szczegółów wewnętrznego funkcjonowania Trybunału Konstytucyjnego"". - Podejrzewam, że jak w każdym gremium – tam siłą rzeczy ono składa się w dużej mierze również z akademików - pewnie jakieś dyskusje występują. To nie jest nic nadzwyczajnego - stwierdził."
https://tvn24.pl/swiat/slowenia-sad-konstytucyjny-zniosl-zakaz-malzenstw-jednoplciowych-i-adopcji-przez-nie-dzieci-st5782026,Sąd Konstytucyjny znosi zakaz małżeństw jednopłciowych. Słowenia musi zmienić prawo,"9 lipca 2022, 19:31","Zakaz zawierania małżeństw i zakaz adoptowania dzieci przez pary tej samej płci są niezgodne z konstytucją - orzekł w sobotę słoweński Sąd Konstytucyjny. Nakazał też, by parlament w ciągu pół roku dostosował przepisy do orzeczenia - poinformowała słoweńska agencja prasowa STA.","Sąd Konstytucyjny Słowenii w uzasadnieniu swojej decyzji stwierdził, że dyskryminacja par tej samej płci ""nie może być uzasadniona tradycyjnym znaczeniem małżeństwa jako związku mężczyzny i kobiety ani specjalną ochroną rodziny"". Decyzja sądu w Słowenii zapadła zaledwie kilka tygodni po tym, jak rząd prawicowych konserwatystów został zastąpiony przez liberalny gabinet, na którego czele stanął Robert Golob, lider partii Ruch Wolności. Minister ds. pracy, rodziny, spraw społecznych i równych szans Luka Mesec powiedział, że zmiany w prawie, których domaga się Sąd Konstytucyjny, będą gotowe w ciągu tygodnia lub dwóch."
https://tvn24.pl/polska/marsz-rownosci-w-kielcach-niech-kielce-zamienia-sie-w-queerce-st5781860,"Drugi marsz równości w Kielcach. ""Akceptacja osób o odmiennej orientacji seksualnej wzrasta""","9 lipca 2022, 17:32","Ulicami Kielc przeszedł drugi w historii tego miasta marsz równości, kończąc tym samym rozpoczęty we wtorek Pride Week Kielce 2022. ""Pomóżcie nam pokolorować Kielce na tęczowo i niech chociaż na jeden dzień Kielce zamienią się w Queerce"" - apelowali przed wydarzeniem organizatorzy ze Stowarzyszenia Prowincja Równości.","Drugi marsz równości w Kielcach w sobotę o godzinie 14 w parku miejskim imienia Stanisława Staszica, a pochód zakończył się na placu Artystów. W wydarzeniu wzięły udział setki osób z tęczowymi flagami, kolorowymi ubraniami i barwnymi torbami. Mimo kilku zgłoszonych kontrmanifestacji nie doszło do niebezpiecznych incydentów. Na miejscu obecni byli policjanci. ""Tym wydarzeniem chcemy zwrócić uwagę na nierówne prawa grup mniejszościowych, w szczególności prawa osób LGBTQIA. Chcemy zademonstrować swój sprzeciw wobec dyskryminacji i nienawiści. Marsz ma budować społeczną akceptację dla osób szczególnie narażonych na wszelkie wykluczenia, w szczególności ze względu na orientację psychoseksualną i tożsamość płciową"" - podkreślają organizatorzy. ""Pomóżcie nam pokolorować Kielce na tęczowo i niech chociaż na jeden dzień Kielce zamienią się w Queerce"" - czytamy w opisie wydarzenia. Na miejscu był reporter TVN24 Marcin Kwaśny, który rozmawiał z uczestnikami sobotniej manifestacji. - Przyjechałem, żeby spędzić czas z ludźmi podobnymi do mnie, żeby sprzeciwić się homofobicznej polityce naszego rządu - mówił jeden z uczestników, podkreślając, że w takim wydarzeniu bierze udział już dziesiąty raz. - Coraz mniej się boimy, coraz więcej ludzi rozumie, że nie można być obojętnym - dodał. Wśród obecnych na marszu transparentów pojawiały się hasła takie jak: ""czasy dzisiaj niespokojne, róbmy miłość, a nie wojnę"", ""każdy może być księżniczką"" czy ""Polska wierzy w miłość"". W wydarzeniu brali udział między innymi działacze organizacji pozarządowych, przedstawiciele kieleckiego ratusza, a nawet Komisji Europejskiej. - Jesteśmy za Unią równości, Unia nikogo nie wyklucza, wszystkich szanuje i akceptuje, każdemu gwarantuje równe prawa. W Unii Europejskiej nie ma miejsca na dyskryminację kogokolwiek - powiedział reporterowi TVN24 Jacek Wasik, dyrektor wrocławskiego biura Komisji Europejskiej w Polsce. - Przed Polską jeszcze daleka droga. Różnego rodzaju rankingi, jeśli chodzi o poszanowanie praw osób LGBT, niestety, plasują Polskę na ostatnich miejscach. Myślę, że marsze takie jak ten dzisiejszy i wszystkie inne, które przechodzą przez całą Polskę, drążą skałę i doprowadzą również w Polsce do zrównania praw wszystkich osób - podkreślił. Kielecki marsz równości na antenie TVN24 komentowała doktor habilitowana Iwona Taranowicz, socjolożka z Uniwersytetu Warszawskiego. - (Uczestnicy marszu - red.) przełamują pewną barierę w pokazywaniu, że są także inne osoby o innych orientacjach seksualnych. To jest bardzo ważna zmiana, żeby w ogóle dostrzec, że oni się nie obawiają, wychodzą - powiedziała ekspertka. Podkreśliła, że w wydarzeniach tego typu biorą udział nie tylko osoby nieheteronormatywne, ale także te, które wspierają sprawę równości. Zdaniem Taranowicz, w ostatnich latach w Polsce rośnie poziom tolerancji wobec osób LGBT. - Badania wykazują, że akceptacja osób o odmiennej (od heteroseksualnej - red.) orientacji seksualnej wzrasta. Ona może nie jest gwałtowna, ale da się zauważyć wyraźną tendencję wzrostową. Poza tym ważnym znakiem tych zmian jest fakt, że coraz więcej osób głośno przyznaje się do innej orientacji. Traktuje to jako coś normalnego, nie chodzi nawet o jakieś wielkie deklaracje. Tak jak mówimy komuś na przyklad o tym, że jesteśmy wegetarianami, tak również tego typu informacje padają. Wśród swoich studentów bardzo wyraźnie zauważam, że to nie jest taki temat tabu - mówi badaczka."
https://tvn24.pl/polska/jaroslaw-kaczynski-o-osobach-lgbt-wnioski-do-komisji-etyki-w-sprawie-prezesa-pis-nie-beda-procedowane-st5778028,"Wnioski do komisji etyki w sprawie Kaczyńskiego ""nie będą procedowane"". ""To pokazuje, kto godzi się na szydzenie, poniżanie""","6 lipca 2022, 13:10","Wnioski do sejmowej komisji etyki poselskiej w sprawie ukarania Jarosława Kaczyńskiego za jego słowa o osobach transpłciowych ""nie będą procedowane"". Dwa wnioski zostały złożone przez posłanki Lewicy. ""To pokazuje, kto godzi się na odbieranie godności osobom"" - skomentowała szefowa komisji etyki.","Prezes Prawa i Sprawiedliwości Jarosław Kaczyński pod koniec czerwca w trakcie weekendowych spotkań z mieszkańcami Włocławka i Grudziądza wypowiadał się na temat społeczności LGBT. - Ktoś się może z nami nie zgadzać, ma lewicowe poglądy, uważa, że każdy z nas może w pewnym momencie powiedzieć, że teraz, do tej pory, do godziny wpół do szóstej, byłem mężczyzną, a teraz jestem kobietą. No bo przecież lewica uważa, że tak powinno być - mówił we Włocławku. - Można mieć takie poglądy, dziwne, ja bym to badał - dodał. - Wyobraźmy sobie, że ktoś z panów tutaj siedzących przychodzi w pewnym momencie do swojej pracy i mówi: ""Proszę państwa, ja nie jestem Władysław, ja jestem Zosia"". No i według tego, co nam zalecają z Zachodu, wszyscy powinni się temu podporządkować, bo inaczej się urażą. A dlaczego jestem Zosia? No bo... może jutro będę z powrotem Władysławem, ale dzisiaj jestem Zosia - mówił z kolei prezes PiS w Grudziądzu, dodając: - My się musimy obronić przed szaleństwem, musimy obronić rodzinę składającą się z kobiety i mężczyzny i oczywiście, daj Boże, dzieci. - Kaczyński rozpoczyna kolejną nagonkę, szuka kolejnych kozłów ofiarnych. Nie radzi sobie z szalejącymi cenami, nie radzi sobie z kredytami, które dotykają miliony Polek i Polaków, nie radzi sobie z zadłużeniem państwa, nie radzi sobie z własną partią - wymieniał. - Więc oczywiście, w tradycyjny sposób i po raz kolejny rozpoczyna nagonkę na kolejną grupę społeczną - komentował te słowa 27 czerwca europoseł Lewicy Robert Biedroń. Polityk zapowiedział wtedy wniosek swojego ugrupowania do komisji etyki poselskiej w sprawie słów Kaczyńskiego. - Za takie słowa trzeba ponieść odpowiedzialność. Muszą być konsekwencje, nie można tego tolerować, nie można przechodzić obojętnie obok kolejnej kampanii Kaczyńskiego, którą próbuje rozpętać w Polsce - argumentował w Sejmie. >> Kaczyński uderza w osoby transpłciowe. Komentarze polityków, wniosek o nałożenie kary W środę przewodnicząca komisji etyki poselskiej Monika Falej (Lewica) poinformowała, że wnioski posłanek Lewicy Katarzyny Kotuli oraz Anity Kucharskiej-Dziedzic w sprawie ukarania szefa PiS za jego słowa o społeczności LGBT ""nie będą procedowane"". ""To pokazuje, kto godzi się na odbieranie godności osobom. Kto godzi się na szydzenie, poniżanie"" - skomentowała posłanka. Dodała, że ""za"" rozpatrzeniem wniosków był poseł Koalicji Obywatelskiej oraz ona sama. W komisji zasiada także przedstawiciel PiS oraz Koalicji Polskiej - PSL. Jarosław Kaczyński podobnie wypowiadał się przed wyborami parlamentarnymi trzy lata temu, które odbyły się 13 października 2019 roku. Kaczyński 9 marca 2019 roku: nasi przeciwnicy atakują rodziny, atakują nawet dzieci
Kaczyński 14 września 2019 roku: trwa atak na polską rodzinę
Kaczyński 21 września 2019 roku: rodzina nie może się składać z dwóch tatusiów, ani dwóch mamuś Coming out czy coming in? Oni mają tę moc, nie zawstydzajmy ich"
https://tvn24.pl/polska/jaroslaw-kaczynski-wysmiewa-osoby-transplciowe-rafal-trzaskowski-komentuje-st5777284,"Prezes PiS atakuje osoby transpłciowe. Trzaskowski: zamiast pochylić się nad tymi dzieciakami, Kaczyński rechocze","5 lipca 2022, 20:22","Wypowiedzi prezesa PiS Jarosława Kaczyńskiego na temat osób transpłciowych komentował w ""Faktach po Faktach"" prezydent Warszawy i wiceszef PO Rafał Trzaskowski. - To jest osoba, która pojęcia zielonego nie ma o rodzinie, pojęcia zielonego nie ma o problemach, które mają dzisiaj w Polsce i na całym świecie dzieci, i traktuje ten temat w sposób absolutnie obrzydliwy - ocenił.","""FAKTY PO FAKTACH"" - OGLĄDAJ W TVN24 GO >>> Na ostatnich spotkaniach z wyborcami prezes PiS Jarosław Kaczyński kilkukrotnie mówił o osobach transpłciowych, naśmiewając się z nich. Między innymi w czasie wizyty w Bielsku Podlaskim, kiedy powiedział, że ""to są urojenia, to są brednie"". - Ja brednie nazywam bredniami, a niektórzy mówią, że to niedelikatnie i tak dalej. To delikatnie, tylko brednia jest brednią - dodał lider Prawa i Sprawiedliwości. Wypowiedzi Kaczyńskiego komentował we wtorkowych ""Faktach po Faktach"" w TVN24 wiceprzewodniczący Platformy Obywatelskiej, prezydent Warszawy Rafał Trzaskowski. - Jak można żartować sobie z tragedii innych ludzi, jak można żartować sobie z osób, krótko mówiąc, słabszych, dlatego że mamy mnóstwo dzieciaków, które mają problem z określeniem swojej seksualności i trzeba je wspomóc, bo to jest bardzo trudna decyzja - powiedział. Dodał, że ""w tej grupie właśnie jest najwięcej samobójstw, również w Polsce"". - Zamiast pochylić się nad tymi dzieciakami, pomóc im, życzliwie z nimi porozmawiać, pokazać im, że my jesteśmy z wami (...) -przecież od tego jest państwo, żeby pomagać słabszym - to Jarosław Kaczyński robi sobie z tego żarty i rechocze, myśląc, że w ten sposób zbije jakiś kapitał polityczny - ocenił Trzaskowski. Według niego lider PiS ""to jest osoba, która pojęcia zielonego nie ma o rodzinie, pojęcia zielonego nie ma o problemach, które mają dzisiaj w Polsce i na całym świecie dzieci i traktuje ten temat w sposób absolutnie obrzydliwy"". - Każdy z nas, niezależnie od poglądów, bo to nie ma nic wspólnego z ideologią, powinien takie zachowania piętnować. Bo to jest po prostu straszenie, naśmiewanie się z osób, które mają w danym momencie problem, są w delikatnej sytuacji. Takie osoby my wszyscy powinniśmy wspomóc. A co robi Jarosław Kaczyński? On przez cały czas szuka wroga - komentował prezydent stolicy. >>> Kaczyński mówił o osobach transpłciowych. Terlecki: uśmiechnąłem się, to zabawne <<< Trzaskowski mówił również o ostatniej odsłonie afery mailowej rządu PiS. Z ujawnionego maila, który miał należeć do szefa kancelarii premiera Michała Dworczyka, wynika, że minister ten miał konsultować z prezes Trybunału Konstytucyjnego Julią Przyłębską działania TK. - PiS zrobił sobie z państwa polskiego prywatny folwark i od lat mówimy o tym, że próbuje upolitycznić wszystkie instytucje, a tutaj mamy ostatecznie dowód na to, że przewodnicząca Trybunału Konstytucyjnego z panem ministrem ustala, jak ma wyglądać praca trybunału, prawdopodobnie jak mają wyglądać orzeczenia - powiedział gość ""Faktów po Faktach"". Według prezydenta Warszawy ""to jest coś absolutnie niebywałego, co nie ma precedensu ani w polskiej, ani europejskiej historii państw demokratycznych"". - W ten sposób właśnie PiS traktuje wszystkie instytucje, dlatego Jarosław Kaczyński chciałby przejąć wszystkie sądy, żeby jego ministrowie, żeby jego posłannicy mogli wpływać na orzeczenia i wyroki - dodał. Ocenił, że z opublikowanych dotąd maili ""jasno wynika jedno - że najważniejszy jest tylko i wyłącznie przekaz, że nie stronią od manipulacji, że próbują upolitycznić absolutnie wszystkie instytucje państwa, tak żeby one stały się instytucjami partyjnymi""."
https://tvn24.pl/kultura-i-styl/elliot-page-pokazal-nowe-zdjecie-paszportowe-kanadyjski-aktor-jest-osoba-transplciowa-st5775750,"""Nigdy nie przypuszczałem, że pokocham zdjęcie paszportowe"". Gwiazda ""Juno"" i ""Incepcji"" po korekcie płci","5 lipca 2022, 13:19","Znany kanadyjski aktor Elliot Page w 2020 roku ogłosił, że jest osobą transpłciową. Teraz opublikował w mediach społecznościowych swoje nowe zdjęcie. ""Nigdy nie przypuszczałem, że pokocham zdjęcie paszportowe"" - przyznał w opisie zamieszczonym pod fotografią.","Elliot Page urodził się w 1985 roku jako dziecko płci żeńskiej o imieniu Ellen. Olbrzymią popularność przyniosły mu, jeszcze jako Ellen, role w takich produkcjach jak filmy ""Juno"", ""Incepcja"" i ""Zakochani w Rzymie"" oraz serial ""The Umbrella Academy"". W 2014 roku Elliot Page poinformował, że jest lesbijką, zaś sześć lat później przedstawił się jako osoba transpłciowa. Ujawnił też swoje nowe imię, jakim chce być określany - Elliot. Od tamtej pory używa w odniesieniu do siebie zaimków on/jego oraz oni/ich. Swoje nowe zdjęcie paszportowe Elliot Page opublikował na Instagramie 3 lipca. 35-letni kanadyjski aktor na fotografii ma krótkie włosy i delikatny makijaż. Ubrany jest w czarną koszulkę. ""Nigdy nie przypuszczałem, że pokocham zdjęcie paszportowe"" - skomentował swoje zdjęcie aktor. Pod postem w ciągu dwóch dni pojawiło się ponad 1,4 miliona polubień oraz prawie 9,5 tysiąca komentarzy. Zdjęcie skomentowali m.in. amerykańska aktorka Genesis Rodriguez czy hiszpański aktor Javier Calvo. Brytyjski ""Daily Mail"" nazwał nowe zdjęcie paszportowe kolejnym, po coming oucie z 2020 roku, ""kamieniem milowym"" w życiu Kanadyjczyka. Gazeta przypuszcza również, że nowy paszport zawiera już zaktualizowane dane aktora w zakresie płci oraz imienia, sam Elliot Page nie udzielił jednak szczegółów w tej sprawie. ZOBACZ TEŻ: ""To jest temat tabu, o tym się nie mówi. Osoby transpłciowe muszą radzić sobie same"" W latach 2018-2021 Elliot Page, oficjalnie identyfikujący się jeszcze jako lesbijka, tworzył małżeństwo z choreografką i tancerką Emmą Portner. Po coming oucie Page’a para rozstała się, ale Portner zapewnia, że wspiera swojego byłego partnera i szanuje jego decyzję. W marcu 2021 roku Page, jako pierwszy otwarcie transpłciowy mężczyzna, pojawił się na okładce magazynu ""Time"". W artykule, który ukazał się na łamach pisma, wyznał, że przeszedł mastektomię, czyli operację usunięcia obu piersi. Kilka tygodni temu Kanadyjczyk zapozował także na pierwszej stronie letniej edycji magazynu ""Esquire"". W udzielonym dla niego wywiadzie opowiedział m.in. o tym, jak przed coming outem był zmuszony do założenia na premierę filmową sukienki zamiast garnituru. ZOBACZ TEŻ: Stan Luizjana zakazuje osobom transpłciowym dołączania do damskich drużyn sportowych"
https://tvn24.pl/polska/jaroslaw-kaczynski-znow-wysmiewal-osoby-transplciowe-polityczne-komentarze-sasin-ton-jak-najbardziej-uzasadniony-terlecki-usmiechnalem-sie-to-zabawne-st5775242,"Kaczyński znów wyśmiewał osoby transpłciowe. Terlecki: uśmiechnąłem się, to zabawne","4 lipca 2022, 13:45","Gdybym dzisiaj powiedział pani, że postanowiłem zostać kobietą to byłoby to zabawne - stwierdził w rozmowie z reporterką TVN24 Ryszard Terlecki, szef klubu PiS. Odniósł się w ten sposób do kolejnej transfobicznej wypowiedzi prezes PiS Jarosława Kaczyńskiego. Według wicepremiera Jacka Sasina ""w kilku pewnych przypadkach ten ton jest jak najbardziej uzasadniony"". - Politycy PiS nie powiedzą Kaczyńskiemu, że jest śmieszny, że jest infantylny. Udają, że pan prezes jest świetny, a wszystko, co mówi jest mądre - skomentował Marcin Kierwiński z Koalicji Obywatelskiej.","W miniony weekend prezes Prawa i Sprawiedliwości Jarosław Kaczyński kontynuował swój objazd po Polsce - był między innymi w Kielcach, w Białymstoku i w Bielsku Podlaskim, gdzie po raz kolejny wyśmiewał osoby transpłciowe. - My jesteśmy na razie krajem normalnym, ale ciągle nam proponują, żebyśmy zostali nienormalnym, żeby na przykład, przy całym szacunku, (...) te trzy młode panie, które tam siedzą, nagle ogłosiły się, że są mężczyznami - powiedział Kaczyński. Publiczność i on sam wybuchli śmiechem. - Krótko mówiąc, proszę państwa, to są urojenia, to są brednie. Ja brednie nazywam bredniami, a niektóry mówią, że to niedelikatnie i tak dalej. To delikatnie, tylko brednia jest brednią - dodał prezes PiS. Jego słowa komentowali w poniedziałek politycy. Wicepremier, minister aktywów państwowych Jacek Sasin był pytany na konferencji o serię tego typu wypowiedzi prezesa PiS. - Mówimy o tym, że chcemy budować Polskę normalną, czyli nie odbieramy nikomu prawa do tego, żeby był tym i żył w taki sposób, w jaki uważa to za stosowne, co odpowiada jego również oczekiwaniom - powiedział. Jego zdaniem Kaczyński ""bardzo wyraźnie mówił o szacunku i zrozumieniu dla osób, które rzeczywiście z takim problemem życiowym mają do czynienia"". - Natomiast była mowa o sprzeciwie wobec pewnej mody. Pewnej mody, która wprowadza rozwiązania, które (...) nam jest trudno zaakceptować - kontynuował. - Nie mówimy tu o rzeczywistych sytuacjach, tylko mówimy o sytuacjach, które są właśnie wynikiem tej mody, a które burzą pewne nasze wyobrażenie o świecie, jako świecie kierującym się pewnymi zasadami wynikającymi (...) z natury - dodał Sasin. Pytany o prześmiewczy ton takich wypowiedzi, Sasin ocenił, że ""są pewne rzeczy w tych ideologicznych konstrukcjach, które płyną do nas Zachodu, (...) jest próba zaszczepienia ich w Polsce, które rzeczywiście z naszego punktu widzenia już czasami ocierają się o śmieszność"". - Z związku z tym rzeczywiście w kilku pewnych przypadkach ten ton jest jak najbardziej uzasadniony - ocenił wicepremier. Reporterka TVN24 Agata Adamek zapytała szefa klubu PiS, wicemarszałka Ryszarda Terleckiego, czy bawią go tego typu wypowiedzi Jarosława Kaczyńskiego. - Byłem wczoraj w Kielcach na spotkaniu, uśmiechałem się. Gdybym dzisiaj powiedział pani, że postanowiłem zostać kobietą, to byłoby to zabawne - odparł Terlecki. WSZYSTKO O MOIM DZIECKU - REPORTAŻ PIOTRA JACONIA - PiS ma strukturę dworu carskiego, gdzie jest car, długo długo nic i później jacyś bojarzy. A ci bojarzy się cara boją i nic mu nie powiedzą. Nie powiedzą, że jest śmieszny, że jest infantylny. Udają, że pan prezes jest świetny, a wszystko, co mówi jest mądre - powiedział Marcin Kierwiński z Koalicji Obywatelskiej. Ta spirala - dodał - ""nakręca się coraz mocniej, głupota goni głupotę, absurd goni absurd"". - A na samym końcu ta sytuacja jest bardzo niebezpieczna dla Polaków, bo mówimy o najważniejszym polityku w kraju - przypomniał poseł. Michał Kamiński, wicemarszałek Senatu z PSL stwierdził, że ""ruchy wewnętrzne"" Kaczyńskiego ""mają w znacznym stopniu odwrócić uwagę od zasadniczego problemu - kompletnego bankructwa polityki Jarosława Kaczyńskiego i to w obszarze europejskim"". - Dzisiaj zasadniczy problem, który stoi przed Polską jest związany z tym, że polski rząd nie dostanie pieniędzy z Funduszu Odbudowy - mówił. Z tym problemem - dodał - ""Jarosław Kaczyński nijak nie może sobie poradzić, mając podzielony własny obóz polityczny w najważniejszej kwestii"". - Dlatego w panice usiłuje znaleźć jakieś inne tematy, które pomogłoby zmobilizować jego elektorat - wskazał."
https://tvn24.pl/poznan/poznan-okolo-8-tysiecy-osob-na-marszu-rownosci-st5773961,Tysiące osób na marszu równości w Poznaniu. Policja interweniowała podczas kontrmanifestacji,"3 lipca 2022, 7:58","Około ośmiu tysięcy osób - według policji - uczestniczyło w marszu równości, który w sobotę przeszedł ulicami Poznania. Poważniejszych incydentów nie było, policjanci wylegitymowali jednak grupę osób, która kierowała wulgaryzmy pod adresem maszerujących.","W tym roku w Poznaniu, między innymi ze względu na liczne remonty w centrum miasta, marsz równości przeszedł inną trasą niż zazwyczaj. Wyszedł z plaży Wilda, gdzie wrócił i zakończył się po trzech godzinach. Wielu uczestników miało ze sobą tęczowe flagi, tęczowe parasolki, balony oraz transparenty z hasłami równościowymi. Marsz był zabezpieczany przez policję. - Czerwiec, miesiąc dumy się skończył, ale my nadal żyjemy, więc marsz to tylko kontynuacja tego, że jesteśmy – powiedział jeden z uczestników. – Polacy akceptują osoby LGBT, z roku na rok wzrasta współczynnik akceptacji i to mnie bardzo cieszy – dodała jedna z kobiet. Niewielka liczebnie kontrmanifestacja czekała na marsz równości w okolicy rynku Wildeckiego. Grupa osób skandowała wulgarne hasła i rozwinęła obraźliwy transparent. Rzecznik wielkopolskiej policji Andrzej Borowiak powiedział, że wylegitymowane zostały osoby wykrzykujące wulgaryzmy w stronę uczestników marszu. Marsz równości był elementem trwającego od 25 czerwca w stolicy Wielkopolskie Poznań Pride Week 2022. Cykl wydarzeń potrwa do niedzieli."
https://tvn24.pl/polska/jaroslaw-kaczynski-mowil-o-osobach-transplciowych-lgbt-karolina-wigura-i-robert-sobiech-komentuja-st5773829,"Jarosław Kaczyński znów o osobach transpłciowych. ""Strategia PiS, która jest stosowana przy każdych wyborach""","2 lipca 2022, 20:32","Na temat wypowiedzi prezesa PiS Jarosława Kaczyńskiego z sobotniego przemówienia, w tym jej fragmentu o osobach transpłciowych, rozmawiali goście ""Faktów po Faktach"". - Każde wybory w ostatnich latach miały taką grupę, która była wskazywana jako grupa niebezpieczna - powiedziała socjolożka, doktor habilitowana Karolina Wigura. Socjolog, doktor Robert Sobiech wskazywał, że ""tam była wypowiedź"", która go ""jeszcze bardziej zaniepokoiła"". - Okazuje się, że mamy dwóch wrogów i toczymy wojnę na dwóch frontach - mówił.","OGLĄDAJ ""FAKTY PO FAKTACH"" W TVN24 GO >>> Prezes PiS Jarosław Kaczyński w sobotę w Białymstoku, na spotkaniu wyborczym po raz kolejny mówił o osobach transpłciowych i społeczności LGBT+. Nawiązał do tego tematu po pytaniu, czy środki dla Polski z Krajowego Planu Odbudowy nie są już zagrożone, czy ""jednak dalej Berlin będzie starał się je zablokować"". - My nie możemy powiedzieć, co tam ludziom do głowy wpadnie, słyszeliście państwo pewnie o wypowiedzi [wiceprzewodniczącej Komisji Europejskiej, Very - red.] Jourowej, ale ona została zdezawuowana przez kierownictwo Komisji Europejskiej - powiedział Kaczyński. Jak mówił, ""tam jest oczywiście ta frakcja, która chce z nami walczyć i nawet, gdyby się toczyły ciężkie walki na granicach Polski, to oni by przede wszystkim zabiegali o to, żeby w Polsce uznawać, że każdy może sobie określić, czy jest Piotrem, czy Zosią"". Później, na spotkaniu z wyborcami w Bielsku Podlaskim, prezes Prawa i Sprawiedliwości wrócił do tematu osób transpłciowych. Powiedział, ""że my jesteśmy na razie krajem normalnym, ale ciągle nam proponują, żebyśmy zostali nienormalnym, żeby na przykład, przy całym szacunku, (...) te trzy młode panie, które tam siedzą, nagle ogłosiły się, że są mężczyznami"". - Ja jestem pełen współczucia dla ludzi, których rzeczywiście - ale to jest jeden na tysiąc, to jest jeden promil - dotykają tego rodzaju kłopoty psychiczne czy tam jakiegoś innego typu, ale ja wiem, że już w genach jest różnica między kobietą a mężczyzną, taka zupełnie oczywista i nic się na to nie poradzi - kontynuował Kaczyński. - Mówi się: prawo wyboru. Ale czy my w życiu wszystko wybieramy? Proszę państwa, jak ja miałbym wybiegać, to paru rzeczy bym sobie nie dodał? Ale niestety nie mogłem wybierać, Bóg dał to, co dał. Więc krótko mówiąc, proszę państwa, to są urojenia, to są brednie. Ja brednie nazywam bredniami, a niektóry mówią, że to niedelikatnie i tak dalej. To delikatnie, tylko brednia jest brednią, dziękuję - dodał prezes PiS. >>> Czytaj więcej o słowach Kaczyńskiego <<< Wypowiedź Jarosława Kaczyńskiego komentowali w ""Faktach po Faktach"" w TVN24 socjologowie - doktor habilitowana Karolina Wigura z Uniwersytetu Warszawskiego oraz doktor Robert Sobiech z Collegium Civitas. Jak mówiła Wigura, ""Prawo i Sprawiedliwość bardzo zwraca się do swoich wyborców"". - Co to są za osoby? To osoby, które w największym stopniu obawiają się tej olbrzymiej zmiany, w której wszyscy jesteśmy. Ta zmiana jest nieunikniona - mówiła. Wyjaśniała, że ""to jest olbrzymia zmiana społeczna polegająca na skutkach modernizacji"". - Przypuszczam, że ta grupa społeczna charakteryzuje się olbrzymim lękiem przed tą zmianą, która się dzieje. Jarosław Kaczyński mówiąc to, na dobrą sprawę daje do zrozumienia: my sprawimy, że rzeczywistość zostanie zamrożona, nic się nie zmieni. Tak naprawdę to mówi - kontynuowała. Socjolożka zwracała uwagę, że ""każde wybory w ostatnich latach miały taką grupę, która była wskazywana jako grupa niebezpieczna"". - To jest strategia PiS-u, która jest stosowana za każdym razem, przy każdych wyborach. Ostatnio to była społeczność LGBT, jeszcze wcześniej to byli uchodźcy z Syrii, a teraz będziemy mieli osoby transpłciowe - powiedziała. - Tam była wypowiedź, która mnie jeszcze bardziej zaniepokoiła - zwrócił uwagę Sobiech. - Okazuje się, że mamy dwóch wrogów i toczymy wojnę na dwóch frontach - mówił. Jak wyjaśniał, ""pierwszy wróg to jest Unia Europejska, która chce nas zmusić, głownie Niemcy, do tego, żebyśmy przyjęli ten zgniły porządek obyczajowy - jak to się dzisiaj prezes wyraził - żebyśmy byli pod butem"". - A drugi front, który - mówi - już się otworzył, to oczywiście jest Rosja - dodał gość TVN24. Jego zdaniem powstaje pytanie, ""z kim partia rządząca chce nawiązać sojusze?"". - Czy to jest tak, że Polska ma być, jak w tych analogiach historycznych, znowu dumna, niezależna i silna, ale samotna? I wcale nie będzie ani dumna, ani silna - ocenił socjolog. Według niego ""to jest równie niepokojące, jak ten wątek o kwestiach obyczajowych, o którym mówił prezes Kaczyński""."
https://tvn24.pl/swiat/szwajcaria-malzenstwa-osob-tej-samej-plci-sa-juz-legalne-pary-moga-adoptowac-dzieci-st5772177,Małżeństwa jednopłciowe legalne w Szwajcarii,"1 lipca 2022, 13:45","Małżeństwa jednopłciowe od 1 lipca są w Szwajcarii legalne - to efekt referendum, przeprowadzonego w tym państwie w 2021 roku. W piątek po raz pierwszy odbyły się cywilne śluby osób tej samej płci, które do tej pory były w zarejestrowanych związkach partnerskich.","""Od tego momentu pary osób tej samej płci mogą się pobierać. Inicjatywa parlamentarna, rozpoczęta w 2013 roku, została powszechnie zaakceptowana przez obywateli w 2021 roku. Zmiana kodeksu cywilnego właśnie weszła w życie"" - poinformował w piątek na Twitterze szwajcarski Federalny Urząd do spraw Równości Płci. Pierwsze pary pobrały się pierwszego dnia obowiązywania nowych przepisów w państwowych urzędach. Referendum w sprawie zalegalizowania małżeństw osób tej samej płci zostało przeprowadzone w Szwajcarii 26 września 2021 roku. Za przyjęciem takich przepisów opowiedziało się wówczas 64 procent obywateli. Jednopłciowe małżeństwa od 1 lipca 2022 roku mogą w tym państwie adoptować dzieci, a cudzoziemscy małżonkowie Szwajcarów otrzymali łatwiejszą drogę do uzyskania obywatelstwa. Wcześniej, od 2007 roku, Szwajcarzy mieli możliwość zarejestrowania związków partnerskich. Nie mogli adoptować dzieci, korzystać z zapłodnienia in vitro czy przyjmować nazwiska partnera. Status zawartych za granicą małżeństw osób tej samej płci był uznawany w dwuetapowej procedurze już od stycznia. Od 1 lipca nie jest już dozwolone zawieranie zarejestrowanych związków partnerskich. Nowe przepisy obowiązują od tego roku również w kwestii korekty płci. W styczniu w kodeksie cywilnym pojawiły się nowe przepisy, według których każda osoba w wieku 16 lat i starsza, która nie jest objęta opieką prawną, może skorygować swoją płeć, a także imię i nazwisko, składając oświadczenie w urzędzie stanu cywilnego. Osoby młodsze oraz osoby objęte opieką dorosłych muszą uzyskać zgodę opiekuna - informowała w grudniu 2021 roku agencja Reuters. Wcześniej w Szwajcarii, by skorygować płeć w dokumentach, wymagano zaświadczenia od lekarza, potwierdzającego tożsamość osoby transpłciowej. Niektóre kantony wymagały również wcześniejszego poddania się leczeniu hormonalnemu lub operacji. W innych regionach obowiązywało prawo, zgodnie z którym, by zmienić dane osobowe, trzeba było udowodnić, że poprzednie imię nie było używane przez zainteresowanego przez kilka lat."
https://tvn24.pl/programy/na-zachodzie-formalnosc-w-polsce-klopot-dwie-mamy-w-akcie-urodzenia-st5769831,"Na Zachodzie formalność, w Polsce kłopot. Dwie mamy w akcie urodzenia","30 czerwca 2022, 10:37","Sofia ma dwie mamy - Polkę i Irlandkę, wszystkie razem tworzą tęczową rodzinę. W Hiszpanii, gdzie dziewczynka przyszła na świat, w jej akcie urodzenia widnieją obie mamy. W Polsce mnożą się formalne trudności - czy kres położy im ostatnia decyzja unijnego Trybunału Sprawiedliwości w Luksemburgu? Materiał magazynu ""Polska i Świat"".",N/A
https://tvn24.pl/bialystok/gmina-serniki-nsa-po-raz-pierwszy-prawomocnie-utrzymal-uchylenie-uchwal-anty-lgbt-st5768626,"""Państwo jest wspólnotą wszystkich obywateli RP"". Uchylenie uchwał anty-LGBT jest już prawomocne","29 czerwca 2022, 11:47","Naczelny Sąd Administracyjny oddalił skargi kasacyjne od orzeczenia Wojewódzkiego Sądu Administracyjnego w Lublinie, które unieważniło uchwałę anty-LGBT gminy Serniki (Lubelskie). Taka sama decyzja zapadła też w analogicznych sprawach dotyczących Klwowa, Istebnej i Osieka. Tym samym NSA po raz pierwszy prawomocnie utrzymał uchylenia samorządowych uchwał anty-LGBT.","Najpierw - we wtorek (28 czerwca) przed południem - na rozprawie w NSA rozpoznane i oddalone zostały skargi kasacyjne od uchylenia przez Wojewódzki Sąd Administracyjny w Lublinie uchwały ""Gmina Serniki wolna od ideologii LGBT"". Złożyły je: zainteresowana gmina z województw lubelskiego, prokuratura oraz Instytut Ordo Iuris. - Wbrew zarzutom zawartym w skargach kasacyjnych, wojewódzki sąd administracyjny prawidłowo uznał, że zaskarżona uchwała ingeruje w godność i życie prywatne tej grupy mieszkańców, które identyfikują się jako osoby LGBT. Niezależnie od tego, jakie były intencje radnych, społecznym skutkiem uchwały jest naruszenie godności, czci i dobrego imienia oraz ściśle związanego z tymi dobrami życia prywatnego określonej grupy mieszkańców - mówiła w uzasadnieniu orzeczenia NSA sędzia Małgorzata Masternak–Kubiak. Przedpołudniowy wyrok NSA był tym samym pierwszą zakończoną prawomocnie sprawą odnoszącą się do uchwały w sprawie ""ideologii LGBT"" spośród dziewięciu takich spraw zainicjowanych skargami Rzecznika Praw Obywatelskich. Jak podkreślał RPO, uchwały te naruszają ""prawo do poszanowania życia prywatnego i rodzinnego, wolności wypowiedzi oraz zakazu dyskryminacji ze względu na orientację seksualną i tożsamość płciową"". Reprezentujący Prokuraturę Krajową prokurator Przemysław Ostojski, popierając złożoną skargę kasacyjną w sprawie gminy Serniki, wskazywał na wtorkowej rozprawie przed NSA, że zaskarżony wyrok WSA w Lublinie ""obarczony był naruszeniem prawa"". - Zakwestionowany przez WSA akt nie miał charakteru władczego, nie zawierał poleceń w odniesieniu do żadnych podmiotów gminnych - uznał. Sędzia Masternak–Kubiak wskazała jednak, że w ocenie NSA skargi kasacyjne nie mają usprawiedliwionych podstaw. Jak dodała, ""to konstytucja sądom administracyjnym przydaje prawo do orzekania o zgodności z ustawami uchwał organów jednostek samorządu terytorialnego"". Czytaj też: Elżbieta Jakubiak i Katarzyna Piekarska o uchyleniu uchwały anty-LGBT - A więc każda uchwała podjęta przez organ jednostki samorządu terytorialnego jest aktem, który podlega kontroli sądu administracyjnego - podkreśliła sędzia. Według NSA, uchwała Rady Gminy Serniki była ""aktem władczym"". ""Świadczą o tym fragmenty, w których Rada Gminy stwierdza na przykład ""zrobimy wszystko, aby do szkół nie miały dostępu osoby zainteresowane wczesną seksualizacją polskich dzieci w myśl tzw. standardów WHO"". - A zatem WSA trafnie uznał, że takie sformułowania świadczą o władczym charakterze aktu, gdyż wyznaczają dyrektywy działania skierowane do organu wykonawczego oraz podległych gminie jednostek organizacyjnych - uzasadniała sędzia Masternak–Kubiak. Jak przypomniała, ""celem działań państwa i władzy publicznej jest dobro wspólne"". - Państwo jest wspólnotą wszystkich obywateli RP. Wszyscy oni muszą posiadać takie same prawa osobiste, polityczne i socjalne oraz takie same obowiązki wobec państwa. Nikt w RP nie może być dyskryminowany z jakiejkolwiek przyczyny. Władze publiczne zobowiązane są do ochrony praw obywateli, w szczególności tych należących do różnego rodzaju mniejszości – zaznaczyła sędzia. Oprócz gminy Serniki w 2020 roku sądy administracyjne uwzględniły skargi RPO jeszcze w trzech przypadkach – w odniesieniu do uchwał gmin Istebna (woj. śląskie), Klwów (woj. mazowieckie), a także Rady Miejskiej w Osieku (woj. świętokrzyskie). Od tamtych orzeczeń,  uwzględniających skargi RPO, również odwołały się organy wydające uchwały. O złożeniu odwołań w niektórych z tych spraw informowała też Prokuratura Krajowa. We wtorek - już na posiedzeniach niejawnych – NSA oddalił skargi kasacyjne również w stosunku do orzeczeń odnoszących się do tych trzech przypadków. Tym samym uchylenie tych uchwał przez sądy administracyjne stało się prawomocne. Natomiast w przypadkach pięciu pozostałych zaskarżonych przez RPO uchwał - Sejmiku Województwa Lubelskiego, Rady Powiatu Ryckiego, małopolskiej gminy Lipinki, podkarpackiej gminy Niebylec oraz Rady Powiatu Tarnowskiego - wojewódzkie sądy administracyjne początkowo odrzuciły skargi bez merytorycznego badania. Uznały, że uchwały nie dotyczą sprawy z zakresu administracji publicznej i dlatego nie podlegają właściwości WSA. NSA zwrócił wszystkie te sprawy do ponownego zbadania przez odpowiednie WSA, zaś wojewódzkie sądy administracyjne przy ponownym zbadaniu nieprawomocnie unieważniły te uchwały. Skargi kasacyjne w tych sprawach jeszcze nie zostały rozpoznane przez NSA."
https://tvn24.pl/polska/jaroslaw-kaczynski-o-osobach-lgbt-stowarzyszenie-my-rodzice-reaguje-st5768070,"Jarosław Kaczyński o osobach LGBT+. Stowarzyszenie ""My, rodzice"" reaguje: domagamy się sprostowania i przeprosin dla naszych dzieci","28 czerwca 2022, 18:14","Jarosław Kaczyński na spotkaniu z sympatykami we Włocławku i Grudziądzu poruszył temat osób LGBT+, uderzając w osoby transpłciowe. Na słowa prezesa PiS zareagowało stowarzyszenie ""My, rodzice"". Zrzeszeni w nim członkowie rodzin osób transpłciowych i niebinarnych napisali w liście protestacyjnym, że to wyraz ""ekstremalnej ignorancji, braku podstawowej wiedzy medycznej, braku szacunku dla drugiego człowieka oraz dyskryminacji"". Domagają się ""sprostowania i przeprosin"" dla swoich dzieci.","Stowarzyszenie ""My, rodzice"" przygotowało list protestacyjny w reakcji na słowa prezesa Prawa i Sprawiedliwości na temat osób LGBT+. ""My - rodzice, dziadkowie, członkowie rodzin osób transpłciowych i niebinarnych - zrzeszeni w Stowarzyszeniu My, rodzice, oraz grupie Transpłciowość w Rodzinie wyrażamy swoje głębokie oburzenie słowami Jarosława Kaczyńskiego, wygłoszonymi na spotkaniach w Grudziądzu i Włocławku"" - czytamy na wstępie. OGLĄDAJ W TVN24 GO: Wszystko o moim dziecku Jak napisano w liście, ""stawianie znaku równości pomiędzy korektą płci a poglądami lewicowymi i mówienie o temacie w formie żarciku, mającego rozbawić publiczność, jest wyrazem ekstremalnej ignorancji, braku podstawowej wiedzy medycznej, braku szacunku dla drugiego człowieka oraz dyskryminacji"". ZOBACZ CAŁY LIST STOWARZYSZENIA ""MY, RODZICE"" PO SŁOWACH JAROSŁAWA KACZYŃSKIEGO ""Przypominamy Jarosławowi Kaczyńskiemu, że Konstytucja Rzeczypospolitej Polskiej jasno stanowi, iż 'Rzeczpospolita Polska jest dobrem wspólnym wszystkich obywateli (art.1), czyli również nas i naszych dzieci, oraz że 'nikt nie może być dyskryminowany w życiu politycznym, społecznym lub gospodarczym z jakiejkolwiek przyczyny' (art.32). Zgodnie z art.23 kc. tożsamość płciowa stanowi dobro osobiste każdego człowieka, a jego naruszenie może, zgodnie z art.24 kc., wywołać określone skutki prawne dla osoby to dobro naruszającej"" - zaznaczyli zrzeszeni w stowarzyszeniu ""My, rodzice"". Zauważyli także, że ""zgodnie z Międzynarodową Klasyfikacją Chorób ICD11 obowiązującą w naszym kraju od początku 2022 roku, transpłciowość nie jest zaburzeniem ani chorobą"". ""Sugestia wypowiadana przez polityka, że 'by to badał' jest więc okrutnym szyderstwem"" - napisano w liście. Zaznaczono w nim, że proces korekty płci trwa lata i poprzedzony jest ""diagnozą psychologiczną, psychiatryczną oraz seksuologiczną, a także związany z całym szeregiem procedur medycznych oraz upokarzających procedur sądowych i urzędniczych"". ""Poprzedzony jest głęboką dysforią płciową oraz bardzo często depresją, wynikającą z dysforii"" - dodano. ""Wolę mieć żywego syna niż martwą córkę"". Oglądaj w TVN24 GO ""Wypowiadanie w przestrzeni publicznej słów i opinii, jakimi posługuje się Jarosław Kaczyński, powoduje trywializowanie problemu naszych dzieci i wnuków, sprowadza go do poziomu światopoglądu, oraz 'zachodniej mody'. Szyderstwo wypowiedzi daje przyzwolenie na społeczne stygmatyzowanie, wyśmiewanie, dehumanizację naszych dzieci. To naraża ich zdrowie i życie, odbiera im poczucie bezpieczeństwa, pewności siebie, poczucie wartości, niweczy nasze starania o zapewnienie im dobrostanu"" - podkreślili członkowie rodzin osób transpłciowych i niebinarnych. ""Państwo Pana Jarosława Kaczyńskiego nasze rodziny niszczy, odbiera nam i naszym dzieciom przyszłość"" - napisali. ""Nie mamy też najmniejszych wątpliwości co do intencji takich wypowiedzi. PiS odkrył, że to łatwy sposób na podniesienie słupków wyborczych. Wspina się po plecach naszych dzieci, jak po drabinie do sukcesu politycznego. Nie umiemy odnaleźć źródeł w tzw. prawicowych i chrześcijańskich wartościach, które usprawiedliwiałyby takie wypowiedzi. Dlatego budzą one naszą głęboką odrazę oraz powodują przerażenie i strach o życie i dobro naszych dzieci i wnuków"" - napisano w liście. ""Wszystko o moim życiu - Kacper"" - pierwsza z niełatwych historii osób transpłciowych opowiadanych przez Piotra Jaconia ""Jako rodzice, dziadkowie, oraz bliscy osób transpłciowych i niebinarnych domagamy się sprostowania i przeprosin - nie dla nas, ale dla naszych dzieci, które są obywatelami Rzeczypospolitej Polskiej, uczą się, pracują, płacą podatki i mają takie same prawa jak wszyscy inni obywatele, a Państwo Polskie ma w stosunku do nich takie same obowiązki jak w stosunku do wszystkich pozostałych"" - czytamy. Kaczyński w trakcie weekendowych spotkań z mieszkańcami Włocławka (w sobotę) i Grudziądza (w niedzielę) wypowiadał się na temat społeczności LGBT+. CZYTAJ: Jarosław Kaczyński o osobach LGBT+: ja bym to badał. Politycy komentują - Ktoś się może z nami nie zgadzać, ma lewicowe poglądy, uważa, że każdy z nas może w pewnym momencie powiedzieć, że teraz, do tej pory, do godziny wpół do szóstej, byłem mężczyzną, a teraz jestem kobietą. No bo przecież lewica uważa, że tak powinno być - mówił we Włocławku. - Można mieć takie poglądy, dziwne, ja bym to badał - dodał. - Wyobraźmy sobie, że ktoś z panów tutaj siedzących przychodzi w pewnym momencie do swojej pracy i mówi: ""Proszę państwa, ja nie jestem Władysław, ja jestem Zosia"". No i według tego, co nam zalecają z Zachodu, wszyscy powinni się temu podporządkować, bo inaczej się uraża. A dlaczego jestem Zosia? No bo... może jutro będę z powrotem Władysławem, ale dzisiaj jestem Zosia - mówił z kolei w Grudziądzu, dodając: - My się musimy obronić przed szaleństwem, musimy obronić rodzinę składającą się z kobiety i mężczyzny i oczywiście, daj Boże, dzieci. CZYTAJ: Jarosław Kaczyński znów mówił o osobach LGBT+. ""Ja nie jestem Władysław, ja jestem Zosia"" Gdzie szukać pomocy w trudnych emocjonalnie sytuacjach? Lista organizacji i kontaktów"
https://tvn24.pl/polska/jaroslaw-kaczynski-o-osobach-lgbtq-ja-bym-to-badal-monika-rosa-prezes-pis-saczy-nienawisc-do-ludzkich-serc-st5766821,"Jarosław Kaczyński o osobach LGBT. ""Sączy nienawiść do ludzkich serc""","27 czerwca 2022, 21:03","Monika Rosa z klubu KO, komentując w ""Kropce nad i"" w TVN24 słowa prezesa PiS o osobach LGBTQ+, stwierdziła, że ""jest rzeczą obrzydliwą, że Jarosław Kaczyński po raz kolejny używa ludzi do walki politycznej"". Katarzyna Kotula z klubu Lewicy oceniła, że prezes PiS ""cynicznie wykorzystuje tę sytuację, kiedy jest w trasie, spotyka się ze swoimi wyborcami"" i ""szczuje"".","OGLĄDAJ ""KROPKĘ NAD I"" W INTERNECIE W TVN24 GO Jarosław Kaczyński, prezes PiS, w weekend kilkukrotnie zabrał głos w sprawie społeczności LGBTQ+. - Oczywiście ktoś się może z nami nie zgadzać, ma lewicowe poglądy. Uważa, że każdy z nas może w pewnym momencie powiedzieć, że teraz, do tej pory, do godziny - jest w tej chwili koło wpół do szóstej - byłem mężczyzną, a teraz jestem kobietą - powiedział Kaczyński i krótko się zaśmiał. - Bo przecież lewica uważa, że tak powinno być. I należy tego przestrzegać. Mój szef w pracy, dajmy na to, czy nawet moja koleżanka, czy mój kolega powinni się do mnie zwracać już tym razem w formie żeńskiej - mówił w sobotę we Włocławku. - No, można mieć takie poglądy, dziwne co prawda. Ja bym to badał, ale... - dodał lider PiS i ponownie się zaśmiał. Słowa Kaczyńskiego zbiegły się w czasie z Paradą Równości, która również w sobotę przeszła ulicami Warszawy. O osobach nieheteronormatywnych prezes PiS mówił także w niedzielę w Grudziądzu. CZYTAJ TAKŻE: Parada Równości i KyivPride w Warszawie >>> O słowach prezesa PiS na temat społeczności LGBTQ+ dyskutowały w ""Kropce nad i"" w TVN24 posłanki: Monika Rosa z partii Nowoczesna (klub Koalicji Obywatelskiej) oraz Katarzyna Kotula z klubu Lewicy. - Jest rzeczą obrzydliwą, że Jarosław Kaczyński po raz kolejny używa ludzi do walki politycznej, ludzi, którzy nie potrafią się obronić przed jego nienawiścią, manipulacjami, słowami, przed tym, że sączy nienawiść do ludzkich serc. Bo ta parada, a także wszelkie inne marsze, które odbywają się i będą się odbywały w Polsce, są przepiękne - są radosne, są kolorowe. Tam bardzo wielu młodych ludzi, bardzo wiele par mówi sobie w końcu, że może pójść za rękę i się nie bać, że spotka ich jakaś nienawiść, jakaś głupia uwaga - powiedziała Monika Rosa. - Tam chodzą całe rodziny, tam chodzą młodzi ludzie, którzy w końcu mogą siebie wyrazić, w końcu czują się bezpieczni, czują się spełnieni - kontynuowała. Jak mówiła dalej posłanka, to są ludzie, którzy marzą o tym, ""aby Polska była różnorodna, równa, żeby związki partnerskie były oczywistością, równość małżeńska, (...) zakaz leczenia homoseksualności"". - To wszystko musi się zmienić, żeby było bezpiecznie. A Jarosław Kaczyński nie chce takiej Polski - dodała. Głos zabrała także Katarzyna Kotula. - Mam nadzieję, że te haniebne, obrzydliwe, szydzące ze społeczności LGBT słowa prezesa Jarosława Kaczyńskiego, nie zepsują tego święta - powiedziała. - Jarosław Kaczyński musiał wiedzieć, do kogo mówi, musiał wiedzieć, że jego słowa usłyszą osoby ze społeczności LGBT, ale też przede wszystkim młode osoby ze społeczności LGBT, a przecież wiemy, że odsetek samobójstw, prób samobójczych czy depresji jest wśród tych młodych osób najwyższy - powiedziała. Dodała, iż ""jest przekonana, że Jarosław Kaczyński cynicznie wykorzystuje tę sytuację, kiedy jest w trasie, spotyka się ze swoimi wyborcami, żeby szczuć na osoby LGBT"". - Bo przecież ta lista osób i różnych grup społecznych, na które szczuje Prawo i Sprawiedliwość, wydaje się, że to jest już program ""Nienawiść plus"" - stwierdziła Kotula. Posłanki odniosły się także do innej sytuacji z udziałem Jarosława Kaczyńskiego. Po niedzielnym spotkaniu prezesa PiS z sympatykami partii w Inowrocławiu policja użyła gazu wobec protestujących. Monika Rosa mówiła, że ""gdyby nie było odgórnego przyzwolenia na takie zachowanie, to nie byłoby takiej brutalnej reakcji policji zarówno podczas strajku kobiet, jak i podczas takich małych protestów w mniejszych miejscowościach przeciwko Jarosławowi Kaczyńskiemu"". - To była pokojowa manifestacja, trudne słowa mogą padać, natomiast zadaniem policji jest zapewnić nam bezpieczeństwo - wszystkim obywatelom, a nie najważniejszemu obywatelowi w kraju, jakby im się wydawało. Bo władza przeminie, ale co z honorem takich policjantów? - mówiła dalej. I dodała, że ""absolutnie nigdy użycie w takiej formule siły wobec bezbronnych obywateli nie powinno mieć miejsca"". - Ale jeśli jest przyzwolenie odgórne, to takie zachowania są po prostu akceptowalne - stwierdziła. Katarzyna Kotula mówiła, że ""ludzie nie mają dzisiaj z czego zapłacić za raty kredytu czy za rachunki i też puszczają im nerwy"". - Ale proszę zwrócić uwagę na fakt, jak te spotkania z Jarosławem Kaczyńskim są wyreżyserowane w każdym szczególe, w każdym detalu, tam ćwiczy się te oklaski, te brawa, jak długo one mają trwać, jak głośno trzeba krzyczeć ""Jarosław"", zanim prezes przyjdzie i zajmie swoje miejsce. Zdaniem posłanki ""prezes Kaczyński został przez swoich ludzi całkowicie odseparowany od społeczeństwa"". - Społeczeństwo ma nie przeszkadzać, obywatele mają nie zadawać trudnych pytań o drożyznę, o rachunki, o ceny leków, o to, czy i w jaki sposób Prawo i Sprawiedliwość będzie obywatelom pomagało - mówiła przedstawicielka klubu Lewicy. W poniedziałek po południu oświadczenie do zajścia w Inowrocławiu wydała kujawsko-pomorska policja. Jak podkreślono, ""podczas zabezpieczenia w Inowrocławiu policjanci wydawali polecenia i ostrzeżenia o użyciu siły fizycznej oraz miotacza gazu"". ""Pomimo wielokrotnie powtarzanych, jasnych i zrozumiałych poleceń wydawanych wobec osób, które podchodziły do kordonu funkcjonariuszy, aby te odsunęły się na bezpieczną odległość, osoby te nie reagowały, stawiając bierny opór, podchodząc coraz bliżej. Policjant, oceniając na miejscu sytuację, zastosował gradację używanych środków przymusu od siły fizycznej, która nie przyniosła oczekiwanego rezultatu, do użycia ręcznego miotacza gazu"" - czytamy w komunikacie. Przekazano, że na polecenie Komendanta Wojewódzkiego Policji w Bydgoszczy prowadzone jest postępowanie kontrolne w tej sprawie, zabezpieczono także nagranie z kamery funkcjonariusza. W oświadczeniu stwierdzono, że ""materiał ten nie pozostawia wątpliwości co do działań policjantów"". ""Osoby, wobec których podejmowano interwencję używały w stosunku do policjantów słów wulgarnych, nie stosowały się do wydawanych poleceń i pomimo kilkukrotnego ostrzeżenia o użyciu gazu, nadal nie odsunęły się od funkcjonariuszy. Zachowania te zostały zarejestrowane przez kamerę umieszczoną na mundurze funkcjonariusza"" - czytamy. Pod komunikatem opublikowano czterosekundowe nagranie, na którym słychać, jak policjant mówi ""nie podchodź, bo użyję gazu"" i ""odsuń się, nie podchodź""."
https://tvn24.pl/polska/jaroslaw-kaczynski-o-osobach-lgbt-wniosek-do-komisji-etyki-poselskiej-o-ukaranie-kaczynskiego-st5766178,"Kaczyński uderza w osoby transpłciowe. Komentarze polityków, wniosek o nałożenie kary","27 czerwca 2022, 13:12","Jarosław Kaczyński na spotkaniu z sympatykami we Włocławku i Grudziądzu poruszył temat osób LGBT, atakując osoby transpłciowe. - Widać, że najbliższy rok, rok do wyborów parlamentarnych, to będzie rok szczucia przez Jarosława Kaczyńskiego na kolejne grupy społeczne - ocenił sekretarz generalny PO Marcin Kierwiński, odnosząc się do słów prezesa PiS. W związku z tymi słowami Lewica przekazała, że składa wniosek do komisji etyki poselskiej o ukaranie Kaczyńskiego. - Za takie słowa trzeba ponieść odpowiedzialność - powiedział Robert Biedroń, współprzewodniczący Nowej Lewicy, prezentując wniosek.","Szef Prawa i Sprawiedliwości Jarosław Kaczyński w trakcie weekendowych spotkań z mieszkańcami Włocławka (w sobotę) i Grudziądza (w niedzielę) wypowiadał się na temat społeczności LGBT. - Ktoś się może z nami nie zgadzać, ma lewicowe poglądy, uważa, że każdy z nas może w pewnym momencie powiedzieć, że teraz, do tej pory, do godziny wpół do szóstej, byłem mężczyzną, a teraz jestem kobietą. No bo przecież lewica uważa, że tak powinno być - mówił we Włocławku. - Można mieć takie poglądy, dziwne, ja bym to badał - dodał. - Wyobraźmy sobie, że ktoś z panów tutaj siedzących przychodzi w pewnym momencie do swojej pracy i mówi: ""Proszę państwa, ja nie jestem Władysław, ja jestem Zosia"". No i według tego, co nam zalecają z Zachodu, wszyscy powinni się temu podporządkować, bo inaczej się uraża. A dlaczego jestem Zosia? No bo... może jutro będę z powrotem Władysławem, ale dzisiaj jestem Zosia - mówił z kolei w Grudziądzu, dodając: - My się musimy obronić przed szaleństwem, musimy obronić rodzinę składającą się z kobiety i mężczyzny i oczywiście, daj Boże, dzieci. Słowa Kaczyńskiego uderzające w osoby nieheteroseksualne komentowali w poniedziałek politycy. - Jarosław Kaczyński nie radzi sobie z drożyzną, z inflacją, nie rozwiązuje problemów Polaków, więc stara się uciekać przed tymi problemami i ucieka w tradycyjną dla siebie nienawiść - powiedział sekretarz generalny Platformy Obywatelskiej Marcin Kierwiński, odnosząc się do wypowiedzi prezesa PiS o osobach transpłciowych i LGBT. Według niego ""Polską rządzi chory z nienawiści człowiek, który myli miejsca i osoby, z którymi rozmawia, ale wie jedno: że żeby wygrywać kolejne wybory, musi generować coraz więcej konfliktów, coraz więcej antagonizmów i coraz więcej nienawiści"". - Widać, że najbliższy rok, rok do wyborów parlamentarnych, to będzie rok szczucia przez Jarosława Kaczyńskiego na kolejne grupy społeczne, na ludzi, którzy PiS nie popierają - podsumował Kierwiński. Rzecznik ludowców Miłosz Motyka ocenił, że słowa szefa Prawa i Sprawiedliwości są ""dehumanizujące"" dla osób transpłciowych. - Są oczywiście niedopuszczalne, ale to jest czysta, polityczna kalkulacja, przygrywka do kampanii wyborczej. - PiS wie, że jest w stanie na tej kanwie wygrać wybory i że jest w stanie doprowadzić do polaryzacji politycznej. W to graj Jarosławowi Kaczyńskiemu - zwracał uwagę. - W XXI wieku to jest niedopuszczalne. Jeśli ktoś w tej sprawie potrzebuje badania, to nie te osoby, tylko bardziej Jarosław Kaczyński - skwitował. Słowa prezesa PiS na konferencji w Sejmie komentował współprzewodniczący Nowej Lewicy, europoseł Robert Biedroń. - Kaczyński rozpoczyna kolejną nagonkę, szuka kolejnych kozłów ofiarnych. Nie radzi sobie z szalejącymi cenami, nie radzi sobie z kredytami, które dotykają miliony Polek i Polaków, nie radzi sobie z zadłużeniem państwa, nie radzi sobie z własną partią - wymieniał. - Więc oczywiście, w tradycyjny sposób i po raz kolejny, rozpoczyna nagonkę na kolejną grupę społeczną - podsumował. - Spektakl nienawiści, który zobaczyliśmy w ten weekend w wydaniu Kaczyńskiego, nagonka na osoby LGBT, w tym przypadku na osoby trans, pokazuje, że Kaczyński nie ma nic do zaoferowania i sięgnął dna. Jego polityka, polityka PiS-u, sięgnęła dna - ocenił. - Za każdym razem, gdy Kaczyński próbuje odwrócić uwagę, sięga po tego typu ohydne, dehumanizujące rozwiązania. To jest obrzydliwość - podkreślał. Europoseł przypomniał, że Polaków - z powodu drożyzny - nie stać na wiele produktów, w tym także na leki. - A Kaczyński co robi? Kaczyński po raz kolejny wyciąga z kapelusza swojego wroga, tym razem znów środowisko LGBT. Nie ma na to zgody Lewicy - zaznaczył. Biedroń, wypowiadając się także jako członek społeczności LGBT, uznał, że zmarły tragicznie brat Jarosława Kaczyńskiego, prezydent Lech Kaczyński, ""wielokrotnie udowadniał, że stara się szukać porozumienia ponad podziałami"". - Jarosław Kaczyński takimi wypowiedziami ma coraz mniej prawa na powoływania się na swojego brata, bo dzieli ich coraz więcej, łączy coraz mniej - stwierdził. Polityk poinformował, że Lewica składa w sprawie wypowiedzi Kaczyńskiego wniosek do komisji etyki poselskiej. - Za takie słowa trzeba ponieść odpowiedzialność. Muszą być konsekwencje, nie można tego tolerować, nie można przechodzić obojętnie obok kolejnej kampanii Kaczyńskiego, którą próbuje rozpętać w Polsce - argumentował. Jarosław Kaczyński podobnie wypowiadał się przed wyborami parlamentarnymi trzy lata temu, które odbyły się 13 października 2019 roku. Kaczyński 9 marca 2019 roku: nasi przeciwnicy atakują rodziny, atakują nawet dzieci
Kaczyński 14 września 2019 roku: trwa atak na polską rodzinę
Kaczyński 21 września 2019 roku: rodzina nie może się składać z dwóch tatusiów, ani dwóch mamuś W podobnym tonie rok później, na kilkanaście dni przed wyborami prezydenckimi 28 czerwca 2020 roku, wypowiadał się w Opolu walczący o reelekcję Andrzej Duda. - Próbuje się nam wmówić, że to ludzie, a to jest po prostu ideologia - mówił. ""Próbuje się nam wmówić, że to ludzie, a to jest po prostu ideologia"" Coming out czy coming in? Oni mają tę moc, nie zawstydzajmy ich"
https://tvn24.pl/polska/jaroslaw-kaczynski-o-osobach-lgbt-musimy-sie-obronic-przed-szalenstwem-st5765359,"Jarosław Kaczyński znów mówił o osobach LGBT+. ""Ja nie jestem Władysław, ja jestem Zosia""","26 czerwca 2022, 16:09","Jarosław Kaczyński po raz kolejny wypowiedział się na temat osób LGBT+. - Nie mamy zamiaru nikomu zaglądać do sypialni, ale chcemy utrzymać zwykłą normalność i to jest nasze prawo, musimy obronić się przed szaleństwem - stwierdził w Grudziądzu.","Jarosław Kaczyński, mówiąc w Grudziądzu o próbach narzucania pewnych wzorców zachowania przez Zachód, wskazywał między innymi na kwestie obyczajowe. - Chcą doprowadzić do tego, żeby były przyjmowane rozwiązania, które już można określić nawet jako z pogranicza, powiedzmy sobie, rozsądnego myślenia - stwierdził. Prezes PiS kreślił hipotetyczną sytuację, w której do pracy przychodzi mężczyzna i mówi: - Ja nie jestem Władysław, ja jestem Zosia. - No i według tego, co nam zalecają z Zachodu, wszyscy powinni się temu podporządkować, bo inaczej się uraża. A dlaczego ja jestem Zosia? No, bo może jutro będę z powrotem Władysławem, ale dzisiaj jestem Zosia - opowiadał prezes PiS. Przekonywał, że ""naprawdę nie można podważać tego, co jest zawarte już w ludzkich genach, bo przecież te geny się w sposób oczywisty różnią"". Mówił przy tym, że oczywiście w męskości i kobiecości są elementy kulturowe, stąd są one różnie pojmowane w różnych krajach. - Temu nikt rozsądny nie przeczy i to są oczywistości. Kobiety i mężczyźni powinni być równi w swoich prawach i obowiązkach, chociaż przy pewnym zróżnicowaniu - ocenił. Dodał, że dzisiaj w Ukrainie nikt nie zatrzymuje kobiet, które chcą wyjechać, bardzo często z dziećmi, a zatrzymują mężczyzn i mówią im, by szli na front, bo to jest ich obowiązek. - I to jest normalne, tak po prostu natura to ukształtowała. Natomiast, jeśli chodzi o wszystkie prawa polityczne, wyborcze, prawa także w małżeństwie, równości, ochrony - to przecież my jesteśmy całkowicie za tym - powiedział Kaczyński. Przekonywał, że Polska poszła ""dużo dalej i dużo ostrzej"" niż inne państwa w kwestii ochrony kobiet przed przemocą domową. - Ale ciągle (...) nas się czepiają, otóż my po prostu nie możemy temu ulec, bo naprawdę nie może być tak, a tak już w niektórych państwach jest, że na przykład w zawodach sportowych, niech będzie, że to jest pchnięcie kulą, występują panie, młode kobiety, a obok nich na przykład może stanąć dwumetrowy facet, 140 kilogramów wagi, raz przyjdzie, jest marny w tym swoim pchaniu kulą, ale mimo wszystko tą kobiecą kulą, prawie dwa razy lżejszą od męskiej, rzuci od razu rekord świata, bez najmniejszego kłopotu i już jest zwycięzcą i złotym medalistą. A przecież tak to w tej chwili zaczyna wyglądać - mówił. - My się musimy obronić przed szaleństwem, musimy obronić rodzinę składającą się z kobiety i mężczyzny, i oczywiście - daj Boże - z dzieci, no i musimy się obronić przed dominacją pewnego typu kultury, która wynika z pewnego rodzaju, że tak powiem, odejść od normy. Nie dlatego, że chcemy z tego powodu kogokolwiek prześladować, nikogo nie prześladowaliśmy, to nie jest polska tradycją (...) ale to nie oznacza, że musimy się na wszystko zgadzać - powiedział Kaczyński. - My nikomu, że tak powiem, do sypialni nie mamy zamiaru zaglądać, ale jednocześnie chcemy utrzymać zwykłą normalność i to jest nasze prawo - mówił. Kaczyński mówił o LGBT też dzień wcześniej we Włocławku."
https://tvn24.pl/polska/jaroslaw-kaczynski-o-osobach-lgbt-ja-bym-to-badal-komentarze-politykow-w-kawie-na-lawe-st5764979,"Jarosław Kaczyński o osobach LGBT+: ja bym to badał. Andrzej Dera o ""trudno wytłumaczalnych zjawiskach""","26 czerwca 2022, 12:54","Goście ""Kawy na ławę"" w TVN24 dyskutowali o wypowiedzi prezesa PiS Jarosława Kaczyńskiego, który odnosząc się do osób LGBT+, powiedział, że ""by to badał"". Prezydencki minister Andrzej Dera stwierdził, że ""są zjawiska, które są trudno wytłumaczalne"", równocześnie podkreślając, że osoby nieheteronormatywne ""mają źle w polskim społeczeństwie"". Joanna Scheuring-Wielgus zaznaczyła, że zjawiskiem trudno wytłumaczalnym jest homofobia, a wypowiedź prezesa PiS uznała za ""obrzydliwą"". - Ta wypowiedź pana prezesa, czy zamierzona czy nie, jest elementem dehumanizacji takich ludzi, jest właśnie przygrywką do kampanii wyborczej - ocenił wicemarszałek Sejmu Piotr Zgorzelski z klubu Koalicja Polska-PSL.","OGLĄDAJ ""KAWĘ NA ŁAWĘ"" W INTERNECIE W TVN24 GO Prezes Prawa i Sprawiedliwości Jarosław Kaczyński podczas sobotniej konferencji we Włocławku mówił między innymi, że ""musimy (...) doprowadzić do tego, żeby jakieś reguły przyzwoitości, normalnego języka, reguły kultury po prostu, takiej elementarnej kultury powróciły"". - To jest nasz cel - przekonywał. Ocenił też, że ""musimy także doprowadzić, chociaż to może najtrudniejsze, do tego, żeby powróciła prawda"". - Oczywiście ktoś się może z nami nie zgadzać, ma lewicowe poglądy. Uważa, że każdy z nas może w pewnym momencie powiedzieć, że teraz, do tej pory, do godziny - jest w tej chwili koło wpół do szóstej - byłem mężczyzną, a teraz jestem kobietą - powiedział Kaczyński i krótko się zaśmiał. - Bo przecież lewica uważa, że tak powinno być. I należy tego przestrzegać. Mój szef w pracy, dajmy na to, czy nawet moja koleżanka, czy mój kolega powinni się do mnie zwracać już tym razem w formie żeńskiej - kontynuował. - No, można mieć takie poglądy, dziwne co prawda. Ja bym to badał, ale... - dodał lider PiS i ponownie się zaśmiał. CZYTAJ TAKŻE: Parada Równości i KyivPride w Warszawie >>> O tej wypowiedzi Kaczyńskiego dyskutowali w ""Kawie na ławę"" w TVN24 politycy. Głos zabrał Andrzej Dera z Kancelarii Prezydenta. - Są zjawiska, które są trudno wytłumaczalne - mówię o zjawiskach polegających na tym, że ktoś ma cechy kobiety lub mężczyzny, a psychicznie uważają się za zupełnie odmienne osoby. To jest dramat tej osoby. Takie osoby mają źle w polskim społeczeństwie i w ogóle mają źle, bo trudno zwykłym obywatelom podchodzić do mężczyzny czy osoby, która ma cechy męskie, a psychikę kobiecą, czy odwrotnie, i mówić, że wszystko jest okej - powiedział. Zapytany, czy zgodzi się, że trzeba mówić o tych osobach z większa delikatnością niż prezes PiS, odparł: - Zdecydowanie tak. To jest jest wielki problem, wielki dramat tych osób. Ja tak do tego podchodzę - zaznaczył. Do słów prezydenckiego ministra odniosła się Joanna Scheuring-Wielgus z klubu Lewicy. - Panie ministrze, pan powiedział o zjawiskach trudno wyłumaczalnych. Są takie zjawiska. To jest homofobia - zwróciła się do Dery. - Patrzę teraz na zegarek - do 11:11 (taka była godzina w momencie wypowiadania tych słów - red.) Jarosław Kaczyński jest homofobem. Po 11:11 jest również homofobem - podkreśliła, nawiązując tym razem do wypowiedzi prezesa PiS. 

Stwierdziła, że ta ""wypowiedź jest obrzydliwa"". - Ten rechot, te śmiechy, to klaskanie członków Prawa i Sprawiedliwości na te obrzydliwe słowa Jarosława Kaczyńskiego są po prostu nie do przyjęcia - dodała. Kamila Gasiuk-Pichowicz z klubu Koalicji Obywatelskiej mówiła, że ""jakąś elementarną wrażliwość wynosi się z domu"". Jej zdaniem wypowiedź prezesa PiS pokazuje "" brak wrażliwości, brak zrozumienia"". - Jeżeli pan dostrzega pewien dramat, to należałoby, aby państwo pomagało. A tu widzimy butę, brak wrażliwości, chamstwo, rechot działaczy przyklaskujących Kaczyńskiemu. To jest rzecz absolutnie nie do zaakceptowania - zwróciła się do Dery. Zdaniem posłanki KO to nie pierwszy raz, kiedy prezes PiS prezentuje tego typu wypowiedzi. - To się pojawia w sytuacji, kiedy PiS, w sposób ohydny, ustami Kaczyńskiego chce odwrócić uwagę od tego, co się dzieje - dodała. Sprawę komentowała także sekretarz stanu w Ministerstwie Rozwoju i Technologii Olga Semeniuk (Prawo i Sprawiedliwość). - Dołączam się do wypowiedzi ministra Dery. Takie rzeczy wymagają wrażliwości i łagodniejszego podejścia - powiedziała. Piotr Zgorzelski, wicemarszałek Sejmu z ramienia klubu Koalicja Polska-PSL mówił, że ""ta wypowiedź pana prezesa, czy zamierzona czy nie, jest elementem dehumanizacji takich ludzi, jest właśnie przygrywką do kampanii wyborczej"". -  Bo przypomnę kampanię z 2019 roku - to właśnie w oparciu o stworzenie frontu anty-LGBT Prawo i Sprawiedliwość walczyło w kampanii do Parlamentu Europejskiego - dodał. - Ale wachlarz jest szerszy. Bo do tego dołożą z pewnością ""nierobów"" nauczycieli, ""złodziei"" lekarzy, ""jeżdżących po pijaku"" sędziów. Stygmatyzować tak jeszcze można tyle grup, gdzie odsieje się wyborców Prawa i Sprawiedliwości, których się naszczuje na te grupy, i w ten sposób się zmobilizuje (wyborców - red.), czyli uruchomi coś, co jest bezcenne od wielu lat, czyli polaryzację -  mówił Zgorzelski. Artur Dziambor z Konfederacji mówił, że nie dostrzega w Polsce problemu homofobii, o którym mówiła posłanka Joanna Scheuring-Wielgus. - Dostrzegam natomiast fatfobię. Jestem jej ofiarą każdego dnia. Nie ma dnia, żebym w internecie nie czytał, jakim to jestem obrzydliwym tłuściochem. Ale ja nie idę do Strasburga z tego powodu, obracam to w żart przeciwko tym, którzy się ze mnie śmieją. Nie mam o to żadnych pretensji - mówił. Dodał, że chociaż osoby borykające się z otyłością mają te same prawa, co reszta obywateli, to mają utrudnienia, na przykład ze znalezieniem pracy. Goście programu dyskutowali także o prawie aborcyjnym i o ewentualności jego zmiany. Sejm odrzucił w czwartek obywatelski projekt ustawy liberalizującej przepisy w tym względzie Proponowane rozwiązania zakładały między innymi prawo do przerwania ciąży do 12. tygodnia. Sprawę komentowała Kamila Gasiuk-Pihowicz. - Polki boją się rodzić dzieci, boją się, że w sytuacji, w której pójdzie coś nie tak, zostaną po prostu same. Mieliśmy w tym tygodniu szansę zmienić to okropne, barbarzyńskie, skazujące kobiety na tortury prawo. PiS też miało na to szansę, PiS obiecywało, że projekty obywatelskie będą procedowane. Widzimy same kłamstwa, samą hipokryzję, projekt został odrzucony. My jako Koalicja Obywatelska chcieliśmy nad tym projektem pracować - mówiła. - Widzieliśmy w tym projekcie szansę na uratowanie kobiet - dodała. Głos w dyskusji zabrał także Artur Dziambor. - Od samego początku jesteśmy przeciwnikami tak zwanej aborcji na życzenie, a o tym jest ten projekt - stwierdził. Mówił, że według niego pod obrady powinien zostać poddany projekt prezydenta w tej sprawie. Po wyroku Trybunału Konstytucyjnego w październiku 2020 roku Andrzej Duda skierował projekt ustawy, według którego aborcja byłaby możliwa w sytuacji, gdy ""badania prenatalne lub inne przesłanki medyczne wskazują na wysokie prawdopodobieństwo, że dziecko urodzi się martwe albo obarczone nieuleczalną chorobą lub wadą, prowadzącą niechybnie i bezpośrednio do śmierci dziecka, bez względu na zastosowane działania terapeutyczne"". Jednocześnie Dziambor stwierdził, że ""projekty aborcji na życzenie powinny trafiać do kosza"". Wicemarszałek Piotr Zgorzelski mówił, że ""w sytuacji, gdzie emocje zostały rozchwiane przez te dwa bieguny, z jednej strony spod znaku Ordo Iuris, a z drugiej strony spod znaku ""aborcja jest ok"", należy dzisiaj po prostu wysłuchać głosu obywateli"".  - Chodzi o to, żeby z powrotem zapanował spokój i żeby większość obywateli przestała być zakładnikiem mniejszości. Potrzebne jest referendum, żeby w tej kwestii nie bito piany i żeby w tej kwestii nie uzyskiwano politycznych profitów, bo ludzie chcą spokoju - dodał. Joanna Scheuring-Wielgus mówiła, że ""aborcja nie jest żadnym zabójstwem, jest po prostu zabiegiem medycznym"". - Stanęliście po stronie piekła kobiet, stanęliście przeciw kobietom - zwróciła się do przedstawicieli obozu rządowego. Nawiązała także do słów wicemarszałka sejmu Pióra Zgorzelskiego, który postulował przeprowadzenie referendum w tej sprawie. - Czy ty rzeczywiście chcesz decydować w referendum o tym, jaką ja powinnam podjąć decyzję? Ja nie chcę, żebyś ty za mnie podejmował decyzję w referendum, ponieważ ja to swoje referendum, tak jak mówiła Natalia Broniarczyk (z Inicjatywy ""Aborcja Bez Granic"" - red.), przeprowadzę w swojej toalecie. W momencie, kiedy będę miała wątpliwości, czy jestem w ciąży czy nie, wezmę test i zadecyduję czy tę ciążę chcę zachować cz nie - zwróciła się do Zgorzelskiego. Olga Semeniuk mówiła, że ""jest tak dużo przypadków traum kobiet, ich przeżyć, że systemowe rozwiązanie nie wymaga referendum, ale wymaga debaty o kobietach"". Dodała, że ""więcej kobiet powinno mówić o ich prawach"". - Ale nie możemy sprowadzać kobiety tylko i wyłącznie do kwestii aborcji - podkreśliła. Andrzej Dera mówił, że projekt liberalizujący przepisy aborcyjne ""przede wszystkim był niezgodny z konstytucją"". - Dlatego został odrzucony w pierwszym czytaniu, trudno zajmować się projektami ustaw, które są niezgodne z konstytucją - dodał."
https://tvn24.pl/premium/lgbtq-plus-co-to-znaczy-zbior-pojec-ktore-pozwola-zrozumiec-swiat-ludzkiej-plciowosci-i-seksualnosci-lista-st5755225,N/A,N/A,"Rozwinąć skrót LGBTQ+? Proste: lesbijki, geje, osoby biseksualne, tranpłciowe oraz queerowe. Kim są osoby spod znaku ""+"" i jak o nich mówić? Do tego już potrzeba znajomości języka inkluzywnego. Nie jest obcy, jest właściwy, nie rani. I pozwala zrozumieć, czym rożni się orientacja płciowa od orientacji romantycznej, kim są asy, czym jest deadname i co, a raczej kto kryje się pod literkami GSRD.","Język inkluzywny, czyli włączający, to głos oraz spojrzenie na świat przedstawicielek i przedstawicieli grup społecznie przemilczanych, marginalizowanych czy dyskryminowanych. Inkluzywność sama w sobie nie jest rodzajem poprawności politycznej czy językowej, a wyrazem wrażliwości społecznej i stosowności języka. POSŁUCHAJ RÓWNIEŻ: ""DR TOMASZ ŁUKASZ NOWAK W PODCAŚCIE 'NOWY LEPSZY ŚWIAT'. DLACZEGO JĘZYK POWINIEN BYĆ WRAŻLIWY"" >>> Język cały czas się zmienia, do użycia wchodzą nowe pojęcia. Zarówno naukowczynie i naukowcy, jak również społeczności osób społecznie wykluczanych, cały czas szukają nowych sposobów mówienia i opisywania rzeczywistości. Słowniki nie zawsze nadążają za zmianami, jakie zachodzą w języku powszechnym oraz wykorzystywanym we współczesnej humanistyce. Oczywistością jest również to, że właściwe zrozumienie podstawowych pojęć, dotyczących życia społecznego, ludzkiej różnorodności, pozwala na głębsze zrozumienie rzeczywistości i daje narzędzia do szerszego spojrzenia na nią. Chcemy rozumieć, widzieć w ten sposób, by dostrzegać innych i potrafić się komunikować, żeby nikogo nie ranić. Stąd pojęciownik, który został przygotowany we współpracy z seksuolożką i psycholożką doktorą Agatą Loewe z Instytutu Pozytywnej Seksualności oraz językoznawcą doktorem Tomaszem Łukaszem Nowakiem z Uniwersytetu Wrocławskiego. Opisy poszczególnych pojęć powstały na podstawie definicji, stosowanych w najnowszych badaniach szeroko rozumianej humanistyki oraz używanych przez największe organizacje równościowe na świecie. Oczywiście mamy świadomość, że zbiór ważnych pojęć, które służą sojusznictwu ze społecznością LGBTQ+ jest znacznie większy, wybraliśmy te najbardziej podstawowe. Od czegoś trzeba zacząć. as, asy - środowiskowe określenie na osoby ze spektrum aseksualności. W krajach anglojęzycznych pojawia się pojęcie ""ace"" pochodzące od fonetycznego skrótu ""asexuality"". Zarówno w anglojęzycznych tekstach naukowych, jak i prasowych analizach, można spotkać różnego rodzaju określenia jak ""ace community"" - opisujące społeczność osób aseksualnych. aseksualność - [""a-"" przedrostek wskazujący na zaprzeczenie i/lub brak jakiejś cechy] określenie parasolowe, obejmujące spektrum orientacji bądź tożsamości aseksualnych osób, które całkowicie bądź częściowo nie odczuwają pociągu seksualnego wobec innych osób - niezależnie od ich płci lub genderu. Pojęcie aseksualności nie odnosi się do celibatu czy wstrzemięźliwości seksualnej, gdyż aseksualność jako orientacja/tożsamość seksualna nie jest efektem intencjonalnego wyboru. Badania wskazują na to, że osoby aseksualne - pomimo braku czerpania przyjemności z kontaktów seksualnych - angażują się w różne zachowania seksualne (masturbacja, współżycie seksualne z innymi osobami). Motywowane są bardzo różnymi argumentami: chęcią zaspokojenia siebie bądź partnerki/partnera romantycznego, chęcią posiadania dziecka. Aseksualność nie determinuje orientacji romantycznej, co oznacza, że osoby aseksualne mogą wchodzić w relacje romantyczne z innymi osobami i mogą być hetero-, homo- i biromantyczne. abinarność - [""a-"" przedrostek wskazujący na zaprzeczenie i/lub brak jakiejś cechy; ""binarność""] pojęcie parasolowe, obejmujące te płcie, które zrywają z binarnością płciową, czyli te tożsamości płciowe pomiędzy kobiecością i męskością, gdzie te dwie kategorie są w opozycji, a nie widziane jako dwa odrębne wymiary. afobia - [tu przedrostek “a-” odnosi się do aseksualności; ze starogreckiego ""phobos"" - strach, lęk] pojęcie odnoszące się do fobii społecznej, obejmującej całość negatywnych zachowań, wypowiedzi i postaw wobec osób aseksualnych jako grupy społecznej. Jako pojęcie dotyczące nastawienia od innych, powstało w analogii do ksenofobii (strach przed innymi), a zatem nie ma konotacji z definicją ""fobii"" jako trudnościami lękowymi, opisywanymi przez psychologię kliniczną. Jako główne źródło afobii opisuje się ""heteroseksizm"", czyli system przekonań i zachowań, wynikający z poglądu o wyższości heteroseksualności nad innymi seksualnościami lub realizacjami ludzkiej seksualności. Zachowania afobiczne, jako postawy dyskryminacyjne i przemocowe, obserwowane są u przedstawicieli wszystkich tożsamości płciowych i seksualnych. Formą afobii jest między innymi kwestionowanie istnienia aseksualności jako jednej z orientacji seksualnych. aromantyczność - jedna z orientacji romantycznych, którą opisuje się jako brak lub niewielkie zainteresowanie na angażowanie się w relacje romantyczne z inną osobą, niezależnie od jej tożsamości płciowej i seksualnej. bicourius - ciekawość i/lub otwartość na zachowania seksualne z osobami tej samej płci i odmiennej do typowych partnerów seksualnych danej osoby. binarność genderowa - założenie wynikające z determinizmu biologicznego, które zakłada istnienie jedynie dwóch płci: biologicznej i kulturowej: kobiecej i męskiej. Binarność genderowa związana jest z biologicznym pojęciem dymorfizm płciowy, opisującym różnice morfologiczne u samic i samców tego samego gatunku. Przeciwstawnym pojęciem jest abinarność, czyli odrzucenie koncepcji o istnieniu jedynie dwóch płci."
https://tvn24.pl/polska/kwestia-lgbt-a-kampania-wyborcza-politolozka-i-socjolog-komentuja-st5764690,"Czy kwestia LGBT+ zdominuje kampanię? ""Musi być nazwany wróg. Wokół tego będzie koncentracja elektoratu""","25 czerwca 2022, 21:48","W kontekście ostatnich słów prezesa PiS Jarosława Kaczyńskiego o osobach LGBT+ goście ""Faktów po Faktach"" dyskutowali o tym, czy ta kwestia może przykryć inne tematy w nadchodzącej kampanii wyborczej. - Ta kampania będzie oparta znowu na dalszej polaryzacji. Jeżeli polaryzacja, to musi być określony wróg - wskazywała politolożka doktor Anna Materska-Sosnowska. Socjolog profesor Andrzej Rychard także ocenił, że w polityce ""musi być wróg"". - Ale nie wiem, czy akurat na tym wrogu da się tak skutecznie pojechać teraz, jak się pojechało jakiś czas temu - dodał.","Prezes Prawa i Sprawiedliwości Jarosław Kaczyński mówił w sobotę we Włocławku, że ""oczywiście ktoś się może z nami nie zgadzać, ma lewicowe poglądy"". - Uważa, że każdy z nas może w pewnym momencie powiedzieć, że teraz, do tej pory, do godziny - jest w tej chwili koło wpół do szóstej - byłem mężczyzną, a teraz jestem kobietą - powiedział. - Bo przecież lewica uważa, że tak powinno być. I należy tego przestrzegać. Mój szef w pracy, dajmy na to, czy nawet moja koleżanka, czy mój kolega powinni się do mnie zwracać już tym razem w formie żeńskiej - kontynuował. - No, można mieć takie poglądy, dziwne co prawda. Ja bym to badał, ale... - dodał lider PiS. CZYTAJ WIĘCEJ O SŁOWACH JAROSŁAWA KACZYŃSKIEGO >>> W kontekście tej wypowiedzi lidera PiS politolożka z Uniwersytetu Warszawskiego i Fundacji imienia Stefana Batorego doktor Anna Materska-Sosnowska oraz socjolog, dyrektor Instytutu Filozofii i Socjologii Polskiej Akademii Nauk profesor Andrzej Rychard byli pytani w ""Faktach po Faktach"" w TVN24, czy w zbliżającej się kampanii wyborczej temat LGBT+ może przykryć inne, na przykład kwestię drożyzny. Materska-Sosnowska mówiła, że patrząc na rezygnację Kaczyńskiego z funkcji wicepremiera, ""też sposób, w jaki to zostało zrobione i to powiedzenie: muszę zając się partią"", to dla niej ""to jest początek kampanii, którą Kaczyński naprawdę zaczął prowadzić"". - Nawet, jeżeli ona jest za półtora roku - dodała. - Widać moim zdaniem, że ta kampania będzie oparta znowu na dalszej polaryzacji. Jeżeli polaryzacja, to musi być określony wróg i, niestety, tam nawet padają takie bardzo ostre - ja nie chcę powiedzieć: wojenne - słowa - wskazywała politolożka. - Więc z jednej strony to będzie LGBT - oceniła. - Z drugiej strony to jest kpina - kontynuowała. Przyznała jednak, że ""drożyznę to będzie przykrywało"". - Musi być nazwany wróg i wokół tego będzie koncentracja elektoratu - dodała rozmówczyni ""Faktów po Faktach"". Rychard zgodził się, że ""musi być wróg"". - Ale nie wiem, czy akurat na tym wrogu da się tak skutecznie pojechać teraz, jak się pojechało jakiś czas temu. Ponieważ społeczeństwo bardzo mocno się zmienia - wyjaśniał. - Myślę, że rządzący trochę tracą narzędzia do tej, z całą pewnością pożądanej przez nich, polaryzacji - stwierdził. - Oni chcieliby mieć tę polaryzację, no ale jak? Uchodźcami już nie można, bo to już nie są ludzie, którzy roznoszą choroby, tylko nasi kochani bracia i siostry, którym trzeba pomagać - kontynuował. - Przypuszczam, że LGBT i w ogóle kwestie gender tracą swoją siłę motywującą. Na dodatek, w cudzysłowie mówiąc, ci Ukraińcy wszystko popsuli, idąc razem w tej paradzie równości - dodał socjolog. Profesor mówił również, że ""wokół wojny w Ukrainie, wokół agresji rosyjskiej też nie można zbudować polaryzacji"". - Bo tutaj szczęśliwie akurat jest jeden z bardzo niewielu elementów, w których jest jakaś nić zgodności, a w każdym razie braku niezgodności między rządzącymi a całą resztą - wyjaśniał. - Więc myślę, że będzie gorączkowe poszukiwanie tego, czym można polaryzować, i nie sądzę, żeby wszystko dało się zrobić za pomocą LGBT - podsumował Rychard."
https://tvn24.pl/polska/jaroslaw-kaczynski-o-osobach-lgbt-ja-bym-to-badal-politycy-komentuja-st5764642,Jarosław Kaczyński o osobach LGBT+: ja bym to badał. Politycy komentują,"25 czerwca 2022, 20:12","Jarosław Kaczyński na spotkaniu z wyborcami we Włocławku nawiązał do osób LGBT+. Jak mówił, ktoś być może ""uważa, że każdy z nas może w pewnym momencie powiedzieć, że teraz, do tej pory, do godziny - jest w tej chwili koło wpół do szóstej - byłem mężczyzną, a teraz jestem kobietą"". - Można mieć takie poglądy, dziwne co prawda. Ja bym to badał, ale... - dodał prezes PiS. Poseł Cezary Tomczyk (PO) ocenił, że to ""wypowiedź oparta czysto o stereotypy i nienawiść"". Poseł Andrzej Sośnierz (Polskie Sprawy) mówił, że ""trudne problemy odmienności innych ludzi nie powinny być przedmiotem tak publicznych debat"".","Prezes Prawa i Sprawiedliwości Jarosław Kaczyński podczas sobotniej konferencji we Włocławku mówił między innymi, że ""musimy (...) doprowadzić do tego, żeby jakieś reguły przyzwoitości, normalnego języka, reguły kultury po prostu, takiej elementarnej kultury powróciły"". - To jest nasz cel - przekonywał. Ocenił też, że ""musimy także doprowadzić, chociaż to może najtrudniejsze, do tego, żeby powróciła prawda"". - Oczywiście ktoś się może z nami nie zgadzać, ma lewicowe poglądy. Uważa, że każdy z nas może w pewnym momencie powiedzieć, że teraz, do tej pory, do godziny - jest w tej chwili koło wpół do szóstej - byłem mężczyzną, a teraz jestem kobietą - powiedział Kaczyński i krótko się zaśmiał. - Bo przecież lewica uważa, że tak powinno być. I należy tego przestrzegać. Mój szef w pracy, dajmy na to, czy nawet moja koleżanka, czy mój kolega powinni się do mnie zwracać już tym razem w formie żeńskiej - kontynuował. - No, można mieć takie poglądy, dziwne co prawda. Ja bym to badał, ale... - dodał lider PiS i ponownie się zaśmiał. CZYTAJ TAKŻE: Parada Równości i KyivPride w Warszawie >>> Słowa prezesa PiS komentowali w sobotnich ""Faktach po Faktach"" w TVN24 posłowie Cezary Tomczyk z Platformy Obywatelskiej i Andrzej Sośnierz z koła Polskie Sprawy. Według Tomczyka ""to jest wypowiedź, dzisiaj można powiedzieć, naczelnego homofoba Rzeczypospolitej"". - Bo to jest wypowiedź oparta czysto o stereotypy i nienawiść - dodał. Jego zdaniem ""dzisiaj każdy z nas powinien stawać po stronie mniejszości, bo im jest po prostu trudniej zawsze, obojętnie, jaka to jest mniejszość"". Ocenił, że na temat obrony słabszych rządzący ""sporo mówią, a potem wychodzi Jarosław Kaczyński i mówi to, co naprawdę myśli, czyli to, że ludzie, którzy mają inną orientację, są po prostu gorsi"". - Każda taka homofobiczna wypowiedź powinna być piętnowana przez całą opinię publiczną i przez cała klasę polityczną - komentował poseł PO. - A Jarosławowi Kaczyńskiemu życzę, żeby kiedyś miał możliwość kogokolwiek pokochać, chociaż raz w życiu. Może wtedy byłoby mu łatwiej i nie oceniałby innych w taki sposób - dodał. - Generalnie w ogóle uważam, że trudne problemy odmienności innych ludzi nie powinny być przedmiotem tak publicznych debat, jakie się dzieją po wszystkich stronach sceny publicznej - powiedział Andrzej Sośnierz proszony o komentarz. Jak mówił, ""to są trudne indywidualne problemy"". Prowadząca program Anita Werner zapytała posła, czy jako lekarz również by - jak powiedział Kaczyński - ""to badał"". - Odbyłem oczywiście studia medyczne i tam różne odmienności seksualne też znajdowały się w naszych podręcznikach medycznych i to czasami są problemy, którymi się trzeba też i medycznie zająć - mówił. - Taki jest pogląd pana prezesa Kaczyńskiego, tego typu problemy też czasem się bada, też się te osoby zwracają czasem do lekarzy, kiedy ich problemy narosną do dużych wewnętrznych problemów, więc nie należy im tego uniemożliwiać. Natomiast powszechne badanie oczywiście nie - dodał Sośnierz, odnosząc się do wypowiedzi prezesa PiS. Tomczyk powiedział, iż ""bardzo żałuje, że nie da się nienawiści badać"". - To, co słyszę, również od pana, to jest średniowiecze. Poglądy pod tytułem, że osoby, które mają inną orientację seksualną, powinny być poddane jakimś badaniom, to jest średniowiecze - ocenił, zwracając się do Sośnierza. Wskazywał, że ""dzisiaj jesteśmy w 2022 roku, w centrum Europy, w kraju, który jest członkiem Unii Europejskiej i wszyscy powinniśmy (sobie - przyp. red.) zdawać sprawę, że jesteśmy po prostu w tym kraju równi"". - Obojętnie, ile zarabiamy, obojętnie, co akurat robimy jesteśmy równi wobec prawa i mamy prawo manifestować swoje poglądy obojętnie, jakie są. I chciałbym, żeby pan poseł Sośnierz też o tym zawsze pamiętał - dodał poseł PO. Na jego słowa zareagował Sośnierz. Odpowiedział, że ""miał okazję współpracować i pracować z osobami o rożnych orientacjach seksualnych"".  - I dla mnie ważne było, jak się ten pracownik zachowuje, jakie są jego kompetencje i naprawdę zupełnie mnie nie obchodzi jego życie osobiste i nie należy w ogóle w to wnikać - dodał polityk koła Polskie Sprawy."
https://tvn24.pl/polska/warszawa-parada-rownosci-i-kyivpride-teczowy-polsko-ukrainski-marsz-na-warszawskich-ulicach-st5764556,"Parada Równości i KyivPride w Warszawie. Tęczowy marsz przeszedł przez stolicę, by ""celebrować różnorodność""","25 czerwca 2022, 18:00","Ulicami Warszawy przeszła Parada Równości. W tym roku miała wyjątkową formę warszawsko-kijowskiego marszu, bo połączyła się ukraińskim KyivPride. Pokonanie kilkukilometrowej trasy umilało kilkadziesiąt tęczowych, muzycznych platform. - Widać tu całe rodziny, przychodzą geje i lesbijki z rodzicami, z braćmi, siostrami - mówił działacz LGBT i prawnik Krystian Legierski. Dodał, że teraz parada to ""całorodzinna celebracja"". W wydarzeniu wzięli udział także międzynarodowi goście, w tym unijna komisarz do spraw równości Helena Dalli.","W sobotę w Warszawie odbyła się Parada Równości. Jej uczestnicy wyruszyli około godziny 14 sprzed Pałacu Kultury i Nauki, ale już kilka godzin wcześniej na placu Defilad stanęło Miasteczko Równości. Można tam zasięgnąć porad, porozmawiać o sytuacji osób LGBT+ w mniejszych miejscowościach i wsiach, a także zrobić test na sojusznika osób LGBT+. Tegoroczna parada była szczególna. Połączyła się z ukraińskim KyivPride, ponieważ z powodu wojny w Ukrainie marsz równości w Kijowie nie mógł się odbyć. ZOBACZ RELACJĘ Z PARADY RÓWNOŚCI W WARSZAWIE >>> Na poprzedzającej wydarzenie konferencji Lenny Emson z KyivPride zapowiadał, że weźmie w nim udział około 300 osób z ukraińskich organizacji wspierających osoby LGBT+. Podkreślił, że Ukraińcy są wdzięczni Polakom, że współorganizują ten marsz. - Nie będzie praw osób LGBT, jeżeli nie będzie wolnej Ukrainy - mówił Emson. Dodał, że bolesne jest to, że nie mogą iść w marszu w Kijowie, ponieważ prawo - ze względu na obecną sytuację w Ukrainie zmagającej się z rosyjską inwazją - nie pozwala maszerować. Z kolei Paulina Piechna-Więckiewicz z Fundacji Wolontariat Równości mówiła, że dzisiaj wszyscy jesteśmy solidarni z Ukraińcami. Oceniła też, że móc wspólnie organizować marsz równości z KyivPride ""to zaszczyt"". Do zgromadzonych przed PKiN przemawiał prezydent Warszawy Rafał Trzaskowski, który objął wydarzenie swoim patronatem. - Parada będzie niezwykła, bo pójdzie z nami Marsz Równości z Kijowa. Witamy naszych przyjaciół z Kijowa - powiedział. - Bardzo się cieszę, że będziemy mogli iść razem, żeby przede wszystkim dać świadectwo, że jest olbrzymia większość Polek i Polaków, którzy mają otwarte głowy, którzy są tolerancyjni, europejscy - dodał Trzaskowski. Poinformował, że na wydarzeniu pojawili się między innymi przedstawiciele ambasad oraz unijna komisarz do spraw równości Helena Dalli. Zbierając ze sceny głos, unijna polityk powiedziała, że cieszy się, iż może być na paradzie i dodała, że ""nikt nie jest bezpieczny, dopóki wszyscy nie będą bezpieczni"". Oceniła, że każde państwo członkowskie powinno mieć prawo skierowane przeciwko zbrodniom z nienawiści i mowie nienawiści. W paradzie wziął udział między innymi Krystian Legierski, działacz LGBT i prawnik, który rozmawiał z reporterem TVN24 Piotrem Borowskim. - Jak porównuję Paradę Równości sprzed 20 lat, to zmiana jest niesamowita. Widać tu całe rodziny, przychodzą geje i lesbijki z rodzicami, z braćmi, siostrami - mówił. - Jestem dziś z mamą, siostrą, sąsiadką - powiedział, dodając, że teraz parada to ""całorodzinna celebracja"". Także inni uczestniczy Parady Równości chętnie opowiadali o tym, dlaczego postanowili przyjść i co chcieli zamanifestować. Pani Sandra powiedziała, że chodzi na parady już od blisko 15 lat. - Jestem osobą biseksualną, więc jestem częścią społeczności, dlatego przychodzę, żeby razem ze swoimi przyjaciółkami celebrować różnorodność w moim mieście - wyjaśniała. - Naszą rolą jest to, żeby nie pozwolić na stworzenie społecznej pustki. (...) Jeśli my przestaniemy wychodzić na ulice, przestaniemy domagać się swoich praw, to władza tę pustkę szybko wypełni swoimi ustawami i restrykcjami. I skończymy jak Białoruś, jak Rosja, jak Turcja - mówił jeden z idących w marszu, w rozmowie z reporterem TVN24 Michałem Gołębiowskim. Parada Równości to coroczne święto wolności, otwartości i solidarności. Uczestniczy w niej społeczność LGBT+, ale też wszystkie osoby, dla których ważne jest równe traktowanie i poszanowanie różnorodności. Organizatorem wydarzenia jest Fundacja Wolontariat Równości. Patronat nad Paradą objął prezydent Rafał Trzaskowski. Parada zwyczajowo organizowana jest w czerwcu, czyli Miesiącu Dumy - Pride Month. To czas solidarności z osobami LGBT+. Marsze równości odbywają się w wielu krajach na całym świecie i coraz częściej w polskich miastach. ""Wiele i wielu z nas wspierało ukraińską społeczność LGBTQ+ od pierwszych dni tej okrutnej wojny. Nie zatrzymujemy się. Dla nas, w Paradzie Równości, społeczność oznacza stawanie w obronie innych. Społeczność oznacza tworzenie przestrzeni dla głosów, które nie są słyszane. Społeczność oznacza maszerowanie ramię w ramię dla bezpieczeństwa i wolności tych, którym ją odebrano"" - napisano w opisie sobotniego wydarzenia. Pojawili się na nim również przedstawiciele organizacji walczących o prawa osób LGBT+ w Ukrainie. Tegoroczny, warszawsko-kijowski marsz wyruszył o godzinie 14 z Miasteczka Równości przy placu Defilad. Uczestnicy przeszli ulicą Marszałkowską, przez plac Konstytucji i ulicę Waryńskiego. Następnie doszli do Metra Politechnika, skręcili w aleję Armii Ludowej, a później w aleję Niepodległości. Kierując się w stronę ulicy Świętokrzyskiej, wrócili na plac Defilad. Uczestnikom towarzyszyło 30 kolorowych muzycznych platform. Trasa miała około czterech kilometrów. W związku z imprezą kierowcy i pasażerowie komunikacji publicznej musieli liczyć się z utrudnieniami."
https://tvn24.pl/najnowsze/warszawa-ulicami-stolicy-przechodzi-parada-rownosci-st5764351,Tęczowe morze ludzi na ulicach. Parada Równości przeszła przez Warszawę,"25 czerwca 2022, 13:48",W sobotę ulicami Warszawy przeszła Parada Równości W tym roku impreza została połączona z ukraińskim KyivPride.,"Uczestnicy parady przeszli ulicą Marszałkowską, przez plac Konstytucji i ulicę Waryńskiego. Następnie doszli do Metra Politechnika, skręcili w aleję Armii Ludowej, a później w aleję Niepodległości. Kierując się w stronę ulicy Świętokrzyskiej, wrócili na plac Defilad. Przemarsz zakończył się około godziny 17. Tak relacjonowaliśmy przebieg Parady Równości 2022: Parada Równości to coroczne święto wolności, otwartości i solidarności. Uczestniczy w niej społeczność LGBT+, ale też wszystkie osoby, dla których ważne jest równe traktowanie i poszanowanie różnorodności. Organizatorem wydarzenia jest Fundacja Wolontariat Równości. Patronat nad Paradą objął prezydent Rafał Trzaskowski. Parada zwyczajowo organizowana jest w czerwcu, czyli Miesiącu Dumy – Pride Month. To czas solidarności z osobami LGBT+. Marsze równości odbywają się w wielu krajach na całym świecie i coraz częściej w polskich miastach. W tym roku warszawska Parada Równości łączy się z ukraińskim KyivPride. Z powodu wojny w Ukrainie tegoroczny marsz równości w Kijowie nie odbędzie się. Dlatego ulicami Warszawy przejdzie wspólny marsz warszawsko-kijowski. W związku z imprezą z utrudnieniami musieli liczyć się kierowcy i pasażerowie komunikacji publicznej. Zamknięte dla ruchu były ulice: Świętokrzyska, Emilii Plater i Marszałkowska W związku z przemarszem parady zamknięte dla ruchu były ponadto Waryńskiego, aleja Armii Ludowej, aleja Niepodległości i Chałubińskiego. Autobusy i tramwaje były kierowane na najbliższe, drożne ciągi objazdowe."
https://tvn24.pl/najnowsze/warszawa-ponad-300-osob-z-ukrainskich-organizacji-lgbt-wezmie-udzial-w-paradzie-rownosci-st5764262,"""Jak pokazuje Ukraina, trzeba walczyć o swój kraj. Również walczą o niego osoby ze społeczności LGBT+""","25 czerwca 2022, 13:02","Ponad 300 osób z ukraińskich organizacji wspierających społeczność LGBT+ weźmie udział w stołecznej Paradzie Równości. - Jestem dumna, że możemy gościć kijowską paradę w Warszawie - mówiła posłanka Lewicy Anna Maria Żukowska. W trakcie konferencji poprzedzającej paradę wyraziła nadzieję na wprowadzenie równościowych praw ""w przyszłym parlamencie"".","W tym roku warszawska Parada Równości będzie szczególna, ze względu na to, że łączy się z ukraińskim KyivPride. Z powodu wojny w Ukrainie tegoroczny marsz równości w Kijowie nie odbędzie się. Dlatego ulicami Warszawy przejdzie wspólny marsz warszawsko-kijowski. Jak mówił Lenny Emson z KyivPride podczas sobotniej konferencji prasowej, w warszawskiej Paradzie Równości weźmie udział około 300 osób z ukraińskich organizacji wspierających osoby LGBT+. - Nie będzie praw osób LGBT, jeżeli nie będzie wolnej Ukrainy - mówił Lenny Emson. W trakcie konferencji głos zabrała również posłanka Lewicy Anna Maria Żukowska. Na wstępie odniosła się do decyzji Sądu Najwyższego USA, który unieważnił aborcję jako prawo konstytucyjne. - Nic nie jest dane raz na zawsze, tak jak niepodległość, tak samo prawa człowieka, o czym mamy okazję się przekonać na przykładzie Stanów Zjednoczonych. O to trzeba ciągle walczyć - mówiła Żukowska. - Jak pokazuje Ukraina, również w XXI wieku, trzeba walczyć o swój kraj. Również walczą o niego osoby ze społeczności LGBT+. Jestem pod wielkim wrażeniem całego narodu ukraińskiego i jestem dumna, że możemy gościć kijowską paradę w Warszawie - dodała posłanka. Żukowska wyraziła nadzieję, że prawa o które walczy m.in. Lewica, uda się wprowadzić ""w przyszłym parlamencie"". - Mamy nadzieję wygrać te wybory z Prawem i Sprawiedliwością w gronie innych ugrupowań prodemokratycznych. Mam nadzieję, że te ugrupowania wreszcie zrozumieją, że nie można dłużej zwlekać z uznaniem podstawowych praw człowieka - podkreśliła. Wskazała m.in. na prawo do uznawania związków partnerskich i małżeńskich zawartych przez pary jednopłciowe w innych krajach. Parada Równości to coroczne święto wolności, otwartości i solidarności. Uczestniczy w niej społeczność LGBT+, ale też wszystkie osoby, dla których ważne jest równe traktowanie i poszanowanie różnorodności. Organizatorem wydarzenia jest Fundacja Wolontariat Równości. Patronat nad Paradą objął prezydent Rafał Trzaskowski. Parada zwyczajowo organizowana jest w czerwcu, czyli Miesiącu Dumy – Pride Month. To czas solidarności z osobami LGBT+. Marsze równości odbywają się w wielu krajach na całym świecie i coraz częściej w polskich miastach. Parada Równości wyruszy o godzinie 14 z  placu Defilad. Uczestnicy przejdą ulicą Marszałkowską, przez plac Konstytucji i ulicę Waryńskiego. Następnie dojdą do Metra Politechnika, skręcą w aleję Armii Ludowej, a później w aleję Niepodległości. Kierując się w stronę ulicy Świętokrzyskiej, wrócą na plac Defilad. Trasa marszu ma około 4 kilometry długości. Organizatorzy szacują, że przemarsz zakończy się około godziny 17. Tegoroczną Paradę Równości zwieńczy koncert. Od godziny 10 na placu Defilad działa Miasteczko Równości, gdzie można zasięgnąć porad, porozmawiać o sytuacji osób LGBT+ w mniejszych miejscowościach i wsiach, a także zrobić test na sojusznika osób LGBT+."
https://tvn24.pl/najnowsze/warszawa-miasteczko-rownosci-na-placu-defilad-juz-otwarte-potem-przez-miasto-przejdzie-kolorowa-parada-st5764107,Miasteczko Równości przed PKiN,"25 czerwca 2022, 11:39","W sobotę przez centrum Warszawy przeszła Parada Równości. Od godziny 10 przed Pałacem Kultury i Nauki działa Miasteczko Równości. Można tam zasięgnąć porad, porozmawiać o sytuacji osób LGBT+ w mniejszych miejscowościach i wsiach, a także zrobić test na sojusznika osób LGBT+.","Miasteczko Równości na placu Defilad odwiedziła z kamerą reporterka TVN24 Katarzyna Gozdawa-Litwińska. Na miejscu rozstawiono stoiska, gdzie można porozmawiać z osobami, które zajmują się problemami osób transpłciowych. Jeden z namiotów przygotowała organizacja Fundusz dla Odmiany, która wspiera osoba LGBTQ+ w małych miejscowościach i wsiach. - Zgromadziliśmy wiele historii o tym, co dobrego dzieje się na wsi i małych miastach dla osób LGBT+, aby przywrócić im trochę nadziei. Mamy też wyniki naszych badań dotyczących tego, jak życzliwi są Polacy wobec osób LGBT+. Ta życzliwość rośnie, niezależnie od miejscowości - powiedziała w rozmowie z reporterką TVN 24 aktywistka Ola z Funduszu dla Odmiany. Zaznaczyła, że sytuacja się poprawia. - Organizacjom LGBT+ trudniej jest dotrzeć na wieś lub do małych miejscowości, nawet z podstawową pomocą. Wiele zależy od lokalnej wspólnoty, czy potrafi się otworzyć na osoby LGBT+ - mówiła aktywistka. Nie ukrywam, że wiele jeszcze pracy przed nami, ale ja widzę, że jest lepiej. Najlepsze spotkania, jakie miałam w swoim aktywistycznym życiu, to spotkania z kołami gospodyń wiejskich. Niech to będzie najlepszym przykładem - dodała. Przed stoiskiem stanęła mapa, gdzie każda osoba, która czuje się sojusznikiem osób LGBT+, może zaznaczyć, z jakiej miejscowości pochodzi. - Na paradę równości przyjeżdżają osoby z całej Polski. To jest dla nas bardzo istotne, żeby zmapować sobie miejsca, osoby i organizacje, które chcą działać na naszą rzecz - powiedziała aktywistka. - Liczymy, że dziś ta mapa będzie się zapełniać - podkreśliła. Parada Równości to coroczne święto wolności, otwartości i solidarności. Uczestniczy w niej społeczność LGBT+, ale też wszystkie osoby, dla których ważne jest równe traktowanie i poszanowanie różnorodności. Organizatorem wydarzenia jest Fundacja Wolontariat Równości. Patronat nad Paradą objął prezydent Rafał Trzaskowski. Parada zwyczajowo organizowana jest w czerwcu, czyli Miesiącu Dumy – Pride Month. To czas solidarności z osobami LGBT+. Marsze równości odbywają się w wielu krajach na całym świecie i coraz częściej w polskich miastach. W tym roku warszawska Parada Równości łączy się z ukraińskim KyivPride. Z powodu wojny w Ukrainie tegoroczny marsz równości w Kijowie nie odbędzie się. Dlatego ulicami Warszawy przejdzie wspólny marsz warszawsko-kijowski. ""Wiele i wielu z nas wspierało ukraińską społeczność LGBTQ+ od pierwszych dni tej okrutnej wojny. Nie zatrzymujemy się. Dla nas, w Paradzie Równości, społeczność oznacza stawanie w obronie innych. Społeczność oznacza tworzenie przestrzeni dla głosów, które nie są słyszane. Społeczność oznacza maszerowanie ramię w ramię dla bezpieczeństwa i wolności tych, którym ją odebrano"" - napisali w mediach społecznościowych organizatorzy wydarzenia. W Warszawie pojawią się przedstawiciele organizacji walczących o prawa osób LGBT+ w Ukrainie. Parada Równości wyruszyła po godzinie 14 z Miasteczka Równości przy placu Defilad. Uczestnicy przeszli ulicą Marszałkowską, przez plac Konstytucji i ulicę Waryńskiego. Następnie doszli do Metra Politechnika, skręcili w aleję Armii Ludowej, a później w aleję Niepodległości. Kierując się w stronę ulicy Świętokrzyskiej, wrócili na plac Defilad. Trasa marszu miała około 4 kilometry długości."
https://tvn24.pl/premium/osoby-lgbtq-coming-out-czy-coming-in-psycholog-radzi-st5757025,N/A,N/A,"Odwagi! - mówią jedni. Drudzy przekonują: musisz, to twój obowiązek. A ja się pytam, dlaczego niby każda nieheteroseksualna osoba miałaby dokonać tak zwanego coming outu? Po co to osobom LGBT+, skoro osoby heteroseksualne się ""nie ujawniają""?","Na początku czerwca australijska aktorka i gwiazda hollywoodzkich superprodukcji Rebel Wilson poinformowała w portalach społecznościowych, że jest w związku z projektantką mody Ramoną Agrumą. Jak się później okazało, 42-letnia gwiazda m.in. ""Jojo Rabbit"" czy ""Druhen"", zdecydowała się na podzielenie tą informacją, ponieważ dziennikarz ""Sydney Morning Herald"" planował publikację tekstu, dotyczącego nowego związku Wilson. Andrew Horney, autor tekstu, wyraził niezadowolenie, że aktorka dokonała coming outu na dzień przed planowanym tekstem na własnych zasadach. Wyjaśnił, że do managementu aktorki przesłano prośbę o komentarz tej sprawy i określono dwudniowy termin oczekiwania na odpowiedź. Środowiska LGBTQ+ były oburzone faktem, że postawiono aktorkę pod ścianą, informując ją, że zostanie medialnie wyoutowana. Niezależnie od tego, czy dotyczy to osób publicznych, czy nieznanych, kwestie związane z otwartym mówieniem o swojej płciowości i seksualności, są sprawą bardzo delikatną, intymną i trudną. A że coming out w ujęciu badawczym jest procesem, to decyzja o nim powinna być świadomym wyborem danej osoby. Bo jej konsekwencje emocjonalne, psychologiczne, życiowe są nieodwracalne. Dla wielu osób może to być moment, który przynosi wiele cierpienia, traum, upokorzeń, a w skrajnych przypadkach może być powodem kryzysu bezdomności. Na moje pytania o tym, czym jest, a czym powinien być coming out odpowiada doktor nauk medycznych Daniel Bąk. - Tworzenie z coming outu oczywistości, która w każdym momencie życia jest jedynie dobra i moralnie pożądana, to nieporozumienie. Są sytuacje, w których to może być zły pomysł, a nie widzę sensu w zawstydzaniu innych. To odbiera poczucie osobistej mocy - mówi między innymi psycholog i psychoterapeuta. Dopytuję więc, czy do coming outu można się przygotować, jakby powiedzieli stratedzy - ocenić ryzyka z tym związane; czym jest coming in i dlaczego w niektórych kontekstach kulturowych jest bardziej pożądany; a także o to, jak minimalizować tak zwany stres mniejszościowy, a tych innych ""wyleczyć"" z homofobii, bifobii, transfobii czy queerfobii. A dlaczego pytam akurat doktora Bąka? Bo jest psychologiem, superwizorem, nauczycielem psychoterapii i psychoterapeutą, pracującym w relacyjnym podejściu gestalt (jedna z form psychoterapii i nurtów psychologii, gdzie osoba prowadząca terapie pomaga klientowi/klientce ponownie odkryć mechanizmy kontroli własnej świadomości; w ten sposób przywraca się osobie wspieranej poczucie dobrostanu i ułatwi dalszy rozwój). Był jednym z pierwszych warszawskich psychoterapeutów, który otwarcie udzielał pomocy psychologicznej osobom LGBTQ+. W 2009 roku stworzył Program Wsparcia Psychologicznego LGBT+ ""Tęczówka"", który nadal realizuje. Specjalizuje się w udzielaniu pomocy w zakresie trudności związanych z płciowością, seksualnością i seksem. Jest członkiem Rady Naukowej Ośrodka Społecznych Badań Queer przy Instytucie Stosowanych Nauk Społecznych Uniwersytetu Warszawskiego, a także autorem wystąpień konferencyjnych oraz publikacji naukowych, dotyczących płciowości, seksualności i seksu. Tomasz-Marcin Wrona: Czym jest coming out? Dr n. med. Daniel Bąk: W najbardziej popularnym rozumieniu jest to sytuacja, w której osoba LGBT+ ujawnia komuś swoją tożsamość płciową bądź seksualną. Z perspektywy badaczy i psychoterapeutów coming out jest raczej procesem. To ujęcie cenię najbardziej. Jest to sytuacja rozeznawania, kim się jest w sensie płciowym, seksualnym i jak to komunikować otoczeniu. To proces, który może trwać nawet całe życie. Pozostańmy przy tym ujęciu, które mówi, że coming out jest procesem. I chociaż każdy coming out jest zupełnie inną historią, czy istnieją jakieś ramy, opisujące ten proces? Jeśli przykładowo zawęzimy na chwilę naszą rozmowę do osób, które ostatecznie określą swoją tożsamość jako homoseksualną, to tu badacze, psychoterapeuci pracujący z klientami i klientkami nad coming outem stosują często modele kształtowania się tożsamości homoseksualnej. Te modele opisują na poziomie teoretycznym kolejne kroki, które osoba, określająca się ostatecznie jako homoseksualna, ""powinna"" przejść. Problem w tym, że te modele są liniowe, a mało kto i mało czyja tożsamość rozwija się liniowo. A zatem szansa na to, że ktoś przejdzie ten proces ""książkowo"", jest niewielka. Liniowość tych modeli oznacza następowanie po sobie kolejnych kroków, z których kolejny ma w oczywisty sposób wynikać z poprzedniego. To wyidealizowany obraz powstawania tożsamości seksualnej oraz procesu coming outu przed sobą i otoczeniem. Na takiej liniowej ""drodze"" jest sporo zawirowań na przykład czasowego wracania do etapów, na których już się było. Podobne modele powstały dla tożsamości biseksualnych i transpłciowych. Choć mają swoje oczywiste wady, modele te bywają istotną pomocą na przykład w psychoedukacji czy w takich momentach terapii, gdy klientka lub klient szukają jakiejś solidnej kotwicy w procesie odkrywania własnej tożsamości. A na ile w ten proces osoby LGBTQ+ powinny włączać osoby z zewnątrz? To jest świetne pytanie. Bo coming out sam w sobie jest narracją, stworzoną w kulturze tak zwanego Zachodu. Kultura zachodnia przedstawia coming out jako formę najbardziej pożądanego - z perspektywy korzyści psychologicznych i konsekwencji dla późniejszego życia - rozwiązania sytuacji, w której ktoś jest osobą nieheteronormatywną, co stopniowo sobie uświadamia, a następnie ma pójść z tym w świat. To widać choćby w modelach kształtowania się tożsamości homoseksualnej, gdzie ostatnim krokiem ma być duma z posiadanej tożsamości."
https://tvn24.pl/polska/tvp-przegrywa-w-sadzie-wyrok-sadu-w-sprawie-filmu-inwazja-lgbt-st5758967,Telewizja rządowa przegrała w sądzie. Orzeczono przeprosiny i zakaz rozpowszechniania ich filmu,"21 czerwca 2022, 19:00","Telewizja rządowa nie może rozpowszechniać filmu ""Inwazja LGBT"" i musi przeprosić za pokazane tam treści - tak orzekł warszawski Sąd Okręgowy, o czym informuje portal oko.press. Zasądzono także ponad 35 tysięcy złotych odszkodowania na rzecz organizacji LGBT. Sąd ocenił, że pokazane w materiale tezy są manipulacjami.","8 października 2019 roku, na kilka dni przed wyborami parlamentarnymi 13 października, telewizja rządowa pokazała paradokument ""Inwazja LGBT"", skupiony wokół marszów równości. W materiale uderzono między innymi w Kampanię Przeciw Homofobii (KPH) i przekonywano, że wspomniane marsze są ustawiane. Twierdzono tam, że ""ideologia"" LGBT opanowała zachodnią Europę, a także sugerowano, że celem osób LGBT jest legalizacja pedofilii. O usunięcie filmu, zadośćuczynienie i przeprosiny dla KPH domagały się przed sądem między innymi aktywistki Monika Tichy i Elżbieta Podleśna, a także Karol Opica i Krzysztof Listowski. We wtorek oko.press podało, że stołeczny Sąd Okręgowy orzekł, że telewizja rządowa publikując materiał ""Inwazja LGBT"", naruszyła ich dobra osobiste. Orzeczono o zakazie rozpowszechniania filmu w całości i fragmentach w jakikolwiek sposób. Sędzia Rafał Wagner w ustnym uzasadnieniu wyroku opisał, że w materiale posłużono się wyrwanymi z kontekstu fragmentami rozmów, a także manipulacjami. Pracownik telewizji rządowej Marcin Tulicki, cytowany przez dziennikarzy oko.press, pytany był, dlaczego zestawił działania KPH z postulatem legalizacji pedofilii. Odparł, że to ""kolejny postulat, jaki środowiska LGBT mają w stosunku do rządów w kolejnych państwach"". Tulicki jednak, jak zauważono, nie przedstawił żadnych dowodów na poparcie tej tezy. ""Sąd nakazał także telewizji rządowej złożenie na swój koszt oświadczenia z przeprosinami za naruszenie dóbr osobistych poprzez publikację materiału z naruszeniem zasad staranności i rzetelności dziennikarskiej"" - opisuje portal. Przeprosiny muszą zostać opublikowane w ciągu siedmiu dni od daty uprawomocnienia się wyroku, jako pierwszy materiał informacyjny w głównym wydaniu programu informacyjnego o godzinie 19.30. Zaznaczono, że czas emisji przeprosin musi mieć co najmniej 30 sekund. Sąd zasądził także odszkodowania na rzecz organizacji społecznych działających na rzecz osób LGBT w naszym kraju. Suma, jak podaje oko.press, to ponad 35 tysięcy złotych. To nie pierwszy sądowy wyrok w sprawie filmu. We wrześniu 2020 sąd wydał postanowienie zabezpieczające, w którym zakazał jego rozpowszechniania w całości lub jej fragmentów, a także usunięcie materiału z serwisu YouTube. CZYTAJ TAKŻE: Monika Olejnik wygrała proces z telewizją państwową"
https://tvn24.pl/swiat/japonia-zakaz-malzenstw-jednoplciowych-niezgodny-z-konstytucja-sprzeczne-orzeczenia-sadow-st5757944,Zakaz małżeństw jednopłciowych zgodny z konstytucją. Sprzeczne orzeczenia sądów w Japonii,"21 czerwca 2022, 11:42","Zakaz zawierania małżeństw przez pary tej samej płci jest zgodny z konstytucją, a parom takim nie przysługuje odszkodowanie - w poniedziałek 20 czerwca orzekł sąd w Osace. Tym samym wydano orzeczenie sprzeczne z ubiegłoroczną decyzją sądu w Sapporo, w której zakaz małżeństw jednopłciowych uznano za dyskryminację. Jak zauważa Reuters, Japonia pozostaje jedynym krajem grupy G7, w którym małżeństwa jednopłciowe nie są legalne.","Trzy pary homoseksualne w Osace twierdziły w pozwie, że są dyskryminowane przez bycie pozbawionymi takich samych korzyści prawnych i ekonomicznych, jakie dzięki małżeństwu mają pary heteroseksualne. W pozwie domagano się też odszkodowania w wysokości miliona jenów dla każdej z par (ok. 33 tys. zł). W Japonii nie ma obecnie konkretnego przepisu zakazującego małżeństw jednopłciowych. W ten sposób interpretuje się jednak zapisy konstytucji i wnioski o małżeństwa przedstawicieli tej samej płci nie są przyjmowane.  Konstytucja Japonii z 1947 roku definiuje bowiem małżeństwo jako umowę zawartą poprzez ""obopólną zgodę obu płci"". Sąd w Osace w poniedziałek na tej podstawie odrzucił pozew stwierdzając, że zakaz małżeństw jednopłciowych jest zgodny z japońską konstytucją. Podkreślił, że zgodnie z nią wolność zawierania małżeństw dotyczy tylko par heteroseksualnych. Jednocześnie w orzeczeniu nie wykluczono ""stworzenia nowego systemu"" uwzględniającego interesy par homoseksualnych, podkreślono jednak potrzebę szerzej zakrojonej i bardziej wnikliwej niż dotychczas publicznej debaty na ten temat. CZYTAJ WIĘCEJ: Gdzie homoseksualizm wciąż uznawany jest za przestępstwo? W jedenastu krajach osobom LGBT grozi kara śmierci Decyzja sądu w Osace jest drugą tego typu w Japonii w ostatnim czasie. W 2019 roku 14 par jednopłciowych złożyło pozwy w sądach w Tokio, Sapporo, Osace, Fukuoce i Nagoi. Zarzucały w nich, że zakaz zawierania małżeństw jednopłciowych łamie ich konstytucyjne prawa. W 2021 roku jako pierwszy zapadł wyrok sądu w Sapporo. Wówczas stwierdzono jednak, że zakaz małżeństw jednopłciowych w Japonii rzeczywiście jest niezgodny z konstytucją. Sąd nie przyznał parom jednopłciowym odszkodowań, ale uznał, że brak możliwości zawierania przez nie małżeństw narusza art. 14 konstytucji zakazujący dyskryminacji ze względu na rasę, płeć, wyznanie, status społeczny czy pochodzenie. Stwierdzono, że skoro orientacja seksualna nie jest wyborem, to dyskryminacją jest odbieranie parom jednopłciowym korzyści z małżeństwa. CZYTAJ WIĘCEJ: Japoński sąd: zakaz małżeństw homoseksualnych narusza konstytucję Na orzeczenia czekają jeszcze pary w Tokio, Fukuoce i Nagoi, co nasila publiczną debatę nad małżeństwami jednopłciowymi w Japonii. Jak zauważa agencja Reutera, Japonia pozostaje jedynym krajem w grupie G7, w którym małżeństwa jednopłciowe wciąż nie są legalne. G7 to nieformalna, międzyrządowa platforma łącząca siedem ważnych gospodarczo państw demokratycznych: USA, Wielką Brytanię, Niemcy, Francję, Włochy, Kanadę i Japonię. Wyrok sądu w Osace rozczarował przedstawicieli środowiska LGBT, którzy liczą na zmianę przepisów ogólnokrajowych w Japonii. - Po orzeczeniu w Sapporo liczyliśmy co najmniej na to samo, jeśli nie na coś lepszego - komentuje decyzję sądu w Osace cytowany przez Reutersa aktywista Gon Matsunaka. - Zastanawiam się, czy system prawny w tym kraju rzeczywiście działa - mówi z kolei powódka Machi Sakata, która poślubiła swoją partnerkę w Stanach Zjednoczonych. Ich dziecko ma przyjść na świat w sierpniu. Tymczasem zgodnie z obowiązującymi obecnie w Japonii przepisami osobom pozostającym w związku jednopłciowym nie przysługuje prawo do opieki nad dzieckiem partnera. Osoby te nie mogą też po nim dziedziczyć, np. domu, w którym wspólnie mieszkały. - Zależało nam, by pary homoseksualne miały dostęp do takich samych praw jak pary heteroseksualne - powiedział Reutersowi reprezentujący powodów prawnik Akiyoshi Miwa, zapowiadając apelację. Niektóre japońskie dystrykty, w tym od zeszłego tygodnia również Tokio, wprowadziły instytucję związków partnerskich, co ułatwia parom jednopłciowym m.in. wynajmowanie razem mieszkania lub odwiedzanie partnera w szpitalu. Pełni praw jednak związki partnerskie nie zapewniają. CZYTAJ WIĘCEJ: Uznanie małżeństw jednopłciowych i związków partnerskich w UE. Rezolucja europarlamentu Ankieta przeprowadzona przez lokalnych samorządowców w Tokio pod koniec zeszłego roku pokazała, że za legalizacją małżeństw par jednopłciowych jest nawet 70 proc. populacji. Mimo to aktywiści LGBT utrzymują, że wielu Japończyków nadal ukrywa się ze swoją orientacją w obawie przed społecznym wykluczeniem. Podnoszone są też argumenty natury ekonomicznej. - Międzynarodowe firmy rewidują swoją azjatycką strategię, a kwestia inkluzywności LGBTQ staje się ważnym tematem - powiedział jeszcze przed ogłoszeniem decyzji sądu w Osace Masa Yanagisawa, dyrektor ds. usług premium w banku Goldman Sachs i członek zarządu aktywistycznej grupy Małżeństwo dla Całej Japonii. - Międzynarodowy biznes nie chce inwestować w lokacjach, które nie są przyjazne osobom LGBTQ - dodał. Brak możliwości zawierania małżeństw jednopłciowych występuje obecnie w niemal wszystkich państwach Azji Wschodniej. Małżeństwa takie są aktualnie legalne jedynie na Tajwanie, prace nad legalizacją trwają natomiast w Tajlandii, gdzie w połowie czerwca 2022 roku pierwsze czytanie przeszedł projekt w tej sprawie."
https://tvn24.pl/kultura-i-styl/harry-stylespomogl-fanowi-dokonac-coming-outu-w-trakcie-koncertu-w-londynie-st5757118,"Harry Styles pomógł fanowi dokonać coming outu. ""Teraz jesteś wolnym człowiekiem""","21 czerwca 2022, 8:47","Brytyjski piosenkarz Harry Styles spełnił prośbę swojego fana o imieniu Matteo. W trakcie niedzielnego koncertu na stadionie Wembley w Londynie muzyk pokazał publiczności transparent, który młody człowiek przyniósł ze sobą. Później wziął na scenę tęczową flagę i ogłosił coming out fana.","Koncert Harry'ego Stylesa na stadionie Wembley w Wielkiej Brytanii odbył się w niedzielę 19 czerwca. Jak donoszą brytyjskie media, na miejscu zgromadziło się około 90 tysięcy fanów. Jeden z nich stał pod samą sceną z kartonem, na którym napisał markerem: ""od Ono do Wembley: pomóż mi dokonać coming outu"". 28-letni piosenkarz wziął karton i pokazał go publiczności. Następnie sięgną po tęczową flagę i stwierdził: ""kiedy podniosę ją do góry, będziesz już oficjalnie gejem, mój kolego"". W żartobliwy sposób kilka razy udawał, że podnosi flagę, co ostatecznie zrobił. - Gratulacje, jesteś wolnym człowiekiem - skomentował. Uśmiechnął się, po czym zamknął oczy i trzymał flagę w górze, w zaciśniętej pięści, przez kilkanaście sekund. Publiczność zareagowała z wielkim entuzjazmem. Można było usłyszeć wiwaty i brawa. ZOBACZ TEŻ >> Jennifer Lopez przedstawia swoje dziecko zaimkami neutralnymi płciowo. ""Moja ulubiona osoba do śpiewania w duecie"" To nie pierwszy raz, kiedy Harry Styles pomaga dokonać coming outu ze sceny. W 2021 roku w podobny sposób pomógł wyoutować się fance przed matką w trakcie koncertu w mieście Uncasville, w stanie Connecticut, w USA. Dziewczyna trzymała kartkę z napisem ""Moja mama jest w sektorze 201. Pomóż mi się wyoutować"".  Muzyk podszedł do dziewczyny, na jej prośbę przez mikrofon zwrócił się do matki, która siedziała w innej części hali: - Lisa, ona jest lesbijką! Dziewczyna wrzuciła relację z tego wydarzenia do mediów społecznościowych. Na Wembley odbyły się dwa koncerty Stylesa - jeden 18 czerwca, kolejny 19. Oba w ramach międzynarodowej trasy koncertowej o nazwie ""Love On Tour"". 18 lipca w ramach tej trasy artysta zagra w Krakowie w Tauron Arenie."
https://tvn24.pl/kultura-i-styl/jennifer-lopez-przedstawila-dziecko-emme-muniz-w-zaimkach-neutralnych-plciowo-st5756770,"Jennifer Lopez przedstawia swoje dziecko zaimkami neutralnymi płciowo. ""Moja ulubiona osoba do śpiewania w duecie""","20 czerwca 2022, 13:40","Jennifer Lopez wystąpiła ze swoim dzieckiem na stadionie drużyny baseballowej w Los Angeles. Wykonała wspólnie z Emme Muniz piosenkę ""A Thousand Years"" Christiny Perri. Przed występem Lopez przedstawiła swoje dziecko w formie neutralnej płciowo.","Emme Muniz (14 lat) można było zobaczyć wraz ze słynną matką w trakcie koncertu fundacji związanej z drużyną Los Angeles Dodgers, na Blue Diamond Gala. Wydarzenie miało miejsce 16 czerwca. Przed pojawieniem się dziecka, Lopez przedstawiła je w żartobliwy sposób. ""Ostatni raz, kiedy występowaliśmy razem na dużym stadionie, prosiłam je żeby ciągle śpiewało ze mną, ale nie chciało. Jest to więc dla mnie wyjątkowa chwila"" - przyznała, używając zaimków neutralnych płciowo (w języku angielskim ""them""). Następnie żartowała, że za występ Emme bierze dużo pieniędzy. Tłumaczyła, że dziecko jest bardzo zajęte i się ceni. ""To mnie dużo kosztowało, ale jest warte każdej ceny. To moja ulubiona osoba do śpiewania w duecie"". Następnie Lopez z dzieckiem wykonała piosenkę ""A Thousand Years"" Christiny Perri. Refren piosenki brzmi ""Kocham cię od tysiąca lat. Będę cię kochać przez następny tysiąc"". W trakcie występu Emme Muniz, ubrana w różową bluzkę i spodenki, trzymała w ręku tęczowy mikrofon. Ojcem Emme Muniz jest były mąż Lopez Marc Anthony. Lopez i Anthony mają jeszcze syna Maximiliana, który jest bratem bliźniakiem Emme. W przeszłości w stosunku do Emme piosenkarka używała żeńskich zaimków. Na swoim koncie na Twitterze piosenkarka pochwaliła się zdjęciami z występu z dzieckiem. Czytaj też: Jennifer Lopez i Ben Affleck zaręczeni"
https://tvn24.pl/swiat/arabia-saudyjska-wladze-usunely-ze-sklepow-przedmioty-w-teczowych-kolorach-mialy-promowac-homoseksualizm-st5756383,"Saudyjskie władze usunęły ze sklepów przedmioty w tęczowych kolorach. Miały ""promować homoseksualizm""","20 czerwca 2022, 7:40","Przedstawiciele Ministerstwa Handlu Arabii Saudyjskiej usunęli ze sklepów w Rijadzie zabawki i ubrania w tęczowych kolorach. Jak przekazała stacja al-Ekhbariya, miały one ""promować homoseksualizm"".","- Musimy uważać na hasła, które naruszają zasady islamu i moralności publicznej, takie jak promowanie kolorów homoseksualności, i które są wycelowane w młodych ludzi - miał powiedzieć jeden z urzędników ministerstwa, którego dane nie zostały upublicznione. Wśród przedmiotów, które zostały skonfiskowane ze sklepowych gablot, znajdowały się akcesoria do włosów czy piórniki, kredki i tornistry. Nie wiadomo, ilu sklepów dotyczyła interwencja. Opisująca sprawę stacja CNN poprosiła urząd o komentarz, ale na razie go nie uzyskała. W Arabii Saudyjskiej homoseksualizm jest nielegelany - przypomina amerykańska stacja. W grudniu 2021 roku władze sąsiedniego Kataru przeprowadziły podobny nalot, po którym ogłosiły, że skontrolowały punkty sprzedaży detalicznej w różnych częściach kraju. Zabawki zostały wtedy skonfiskowane, ponieważ były ""sprzeczne z wartościami islamu""."
https://tvn24.pl/premium/literatura-rysunkowy-slimak-i-dwoch-zakochanych-nastolatkow-czego-moga-nas-nauczyc-o-spolecznosci-lgbtq-st5752089,N/A,N/A,"Spełnia się największy koszmar prawicowych polityków - po książki, które część z nich chętnie spaliłaby na stosach, młodzież ustawia się w kolejkach. I nie, nie chodzi już o Harry'ego Pottera. Teraz czas na opowieści o życiu i miłości osób nieheteronormatywnych. Takich książek, które pomagają poznać osoby LGBTQ+ i budować dla nich mądre wsparcie - stale przybywa. I to w każdej kategorii: od bajek po zaangażowane reportaże. My wybraliśmy dla Was ponad dwadzieścia.","Premier Węgier Viktor Orbán postanowił wypowiedzieć wojnę ""deprawacji dzieci"" (brzmi znajomo, prawda?). Jego przeciwnikami stały się więc edukacja seksualna i wiedza o różnorodności, a wraz z nimi - literatura. Węgierskie władze poszły tak daleko, że uznały, iż doskonałym rozwiązaniem problemu, które same stworzyły, będzie zakaz sprzedawania książek o tematyce LGBTQ+ w sąsiedztwie szkół. Takich tytułów nie wolno eksponować, mają być zapakowane, tak by dziecko nie mogło do nich swobodnie zajrzeć w księgarni. Ciągoty, by uchronić dzieci przed niepokornym (czytaj: nie po myśli osób o ultrakonserwatywnych poglądach) czytelnictwem, pojawiają się na całym świecie. Amerykańskie Stowarzyszenie Bibliotekarzy co roku publikuje listę książek, których zakazać próbują obywatele. W ostatnich latach dominują na niej tytuły dla dzieci o tematyce LGBTQ+. Polscy prawicowi działacze i politycy specjalnie się nie wyróżniają. A to walczą ze ślimakiem-hermafrodytą (""Kim jest ślimak Sam?""), a to z pingwinami-gejami (""Z Tango jest nas troje""). Jakby z wiekiem zapominali, że najlepiej smakuje ""zakazany owoc"" i sami bronili się przed wiedzą i zrozumieniem. Bo przecież lektury to właśnie wiedza. Dobrze dobrane - poszerzają horyzonty, ułatwiają zrozumienie skomplikowanych na pierwszy rzut oka zjawisk i sytuacji. Dziś dostarczymy Wam trochę tego przykładów. Bo gdy emocje w końcu opadają (a zawsze tak jest), okazuje się, że na rynku pojawia się coraz więcej pozycji, które traktują o tematyce LGBTQ+. Ich autorzy politycznym burzom się nie poddają. Tak właśnie zaczyna się wyjątkowa książka, od której chciałabym zacząć historię o prawdziwej mocy słów i literatury. Tej fachowej, branżowej, naukowej i rozrywkowej - w zasadzie po równo. Droga osobo, która to czytasz, zacznijmy od powodu naszego spotkania. - To kilkumiesięczna praca ponad 20 osób. Jak się zaczęła? To prosta historia. Wzięła się ze zrywu ludzkich serc i potrzeby - mówiła Dominika Sadowska, odpowiedzialna za redakcję merytoryczną książki ""TRANSformacja. Dobre praktyki włączające w miejscu pracy"" w dniu jej premiery - 14 czerwca. To książka, która powstała dzięki wolontaryjnej współpracy grupy osób i organizacji zaangażowanych w budowanie włączającego miejsca pracy. Wśród nich znalazła się Daria Zarębska - jak sama o sobie mówiła: inżynierka, mama. - Praca jest takim miejscem, które może być azylem dla osoby transpłciowej. Mamy duży wpływ na to, jak kształtujemy komunikację i kulturę w miejscu pracy - przekonuje. Książka ""TRANSformacja"" zawiera wskazówki dla osób trans i niebinarnych w różnych organizacjach - ""nie tylko w korpo, ale też w administracji publicznej, małych firmach rodzinnych"" - podkreślali w dniu premiery twórcy. Ten swego rodzaju podręcznik dobrych praktyk przyda się też tym, którzy chcieliby, aby ich miejsce pracy było otwarte na różnorodność i przyjazne dla wszystkich pracowników. Edyta Jaźwiec, trenerka biznesu, przekonywała, że to zaczyna się już na etapie rekrutacji: - Gdy przedstawiam się i mówię: nazywam się Edyta, używam zaimków ""ona/jej"", to już daję osobom kandydującym do pracy przestrzeń do podobnej informacji zwrotnej. Książkę można pobrać bezpłatnie i swobodnie wykorzystywać. Ale w budowaniu przestrzeni dla różnorodności i lepszym zrozumieniu czy poznaniu LGBTQ+, stawaniu się ich sojusznikiem czy sojuszniczką pomagają nie tylko poradniki jak ten. Pomocna jest literatura w ogóle. Dlatego wybraliśmy dobre książki dla osób w każdym wieku, których lektura może poszerzyć horyzonty i wzbogacić wiedzę, a w efekcie wzmocnić wrażliwość, ułatwić rozmowę."
https://tvn24.pl/polska/ksiadz-tomas-halik-o-sytuacji-w-kosciele-zmianach-skandalach-aborcji-i-lgbt-st5753573,Ksiądz Tomas Halik: potrzebna jest radykalna zmiana w Kościele,"17 czerwca 2022, 8:04","Ksiądz Boniecki, jak ksiądz Tischner, jest prorokiem, a prorocy są wielkim darem Boga dla Kościoła - stwierdził ksiądz Tomas Halik. Czeski duchowny rzymskokatolicki w rozmowie z Piotrem Marciniakiem odniósł się również do kwestii zmiany prawa aborcyjnego w Polsce i wypowiedzi arcybiskupa Marka Jędraszewskiego o ""tęczowej zarazie"". Mówił również o potrzebie zmian w Kościele.","Czeski duchowny rzymskokatolicki ksiądz Tomas Halik w 2021 roku został jednym z laureatów Nagrody Znaku i Hestii im. Księdza Józefa Tischnera. Przewodniczący kapituły przyznającej tę nagrodę, ksiądz Adam Boniecki - decyzją władz kościelnych - nie może się wypowiadać w mediach poza ""Tygodnikiem Powszechnym"". ZOBACZ CAŁĄ ROZMOWĘ Z KS. TOMASEM HALIKIEM - Ksiądz Boniecki, jak ksiądz Tischner, jest prorokiem, a prorocy są wielkim darem boga dla Kościoła. Los proroków zawsze był trudny w Kościele. Jezus mówił, że żaden prorok nie jest mile widziany w swojej ojczyźnie - zwrócił uwagę ks. Tomas Halik. - Prorocy są od tego, by mówić rzeczy może nie przyjmowane od razu, ale bardzo ważne dla przyszłości. Uważam, że osoby w rodzaju księdza Bonieckiego, Tischnera i wielu ludzi o otwartych umysłach, to są prorocy i znak obecności Boga - dodał. Czeski duchowny ocenił, że ""jeśli Kościół ma być prawdziwie chrześcijański, musi uczestniczyć w wielkanocnej tajemnicy śmierci i zmartwychwstania"". - Wiele rzeczy musiało w Kościele umrzeć i gdy coś takiego się dzieje, ludzie doświadczają mrocznego momentu, jak w Wielki Piątek. - Ciemność. Bóg zdaje się odległy i milczący, ale gdy przetrwamy te ciemne noce w naszym życiu, historii świata i Kościoła, a było ich wiele, możemy doświadczyć zmartwychwstania i to nie jest zwykły powrót do tego, co było. To przemiana. Uważam, że otwiera się nowy rozdział w historii Kościoła - zwrócił uwagę. - Potrzebujemy proroków o głębokiej wierze oraz otwartych sercach i umysłach - podsumował. Czeski duchowny przypomniał wypowiedź arcybiskupa Jorge Mario Bergoglio na dzień przed jego wyborem na papieża i słowa o tym, że Jezus obecnie nie stoi u drzwi i puka, ""ale dziś Jezus puka ze środka Kościoła, bo chce wyjść"". - Musimy iść za nim, wyjść z instytucji oraz struktur myślowych do ludzi krzywdzonych, wykluczanych. Niech Kościół będzie szpitalem polowym, a nie fortecą - podkreślił. Ks. Tomas Halik ocenił, że stary XIX-wieczny model katolicyzmu nie jest społeczeństwu potrzebny. - Jest niepraktyczny i sprzeczny z wolnością ewangelii. Są inne modele - dodał. - Po serii skandali dotyczących przemocy seksualnej, psychicznej i duchowej Kościół jest w podobnej sytuacji jak przed reformacją. Te afery są podobne do średniowiecznego handlowania odpustami. Obie były marginalizowane, ale doprowadziły do poważnych problemów. To problemy systemowe, a nie jednostkowe - powiedział ks. Tomas Halik. - Papież Franciszek zaszczepił ideę drogi synodalnej. To radykalna przemiana Kościoła, ale jest nam potrzebna. Dotyczy ona nie tylko instytucji i struktur, ale przede wszystkim mentalności i głębokiej duchowej przemiany. Musimy odtworzyć nie tylko instytucję, ale i mentalność, by kontemplować znaki czasów i słowa Chrystusa - dodał. Czeski duchowny odniósł się również do kwestii zmiany prawa aborcyjnego w Polsce. Ocenił, że skutkiem tego jest tylko masowa turystyka aborcyjna do Czech. Zapytany o wypowiedź arcybiskupa Marka Jędraszewskiego o ""tęczowej zarazie"", stwierdził: ""histeryczna retoryka i mowa nienawiści jest typowa dla ludzi, którzy wciąż tkwią zamrożeni w epoce komunizmu""."
https://tvn24.pl/kultura-i-styl/michal-szpak-nazywa-siebie-osoba-queer-oswiadczenie-artysty-st5753004,"Michał Szpak nazywa siebie osobą ""queer"". Manifest artysty pojawił się w mediach społecznościowych","16 czerwca 2022, 13:55","Michał Szpak opublikował na Instagramie manifest, w którym określa siebie jako osobę ""queer""  i wyraża wsparcie dla innych ""queerowych"" osób. Nagranie z podobnym wydźwiękiem pojawiło się też na TikToku artysty.","Michał Szpak we wpisie, który pojawił się w nocy ze środy na czwartek na Instagramie używa w odniesieniu do siebie określenia ""queer"", którym od lat do opisuje się społeczności LGBTQ+, nie tylko gejów, lesbijki, czy osoby transpłciowe, ale również szerzej, osoby nie utożsamiające się np. z żadną płcią. Na profilu muzyka czytamy: ""Bądź z nami, queerami"". ""Queerowa istoto, te słowa queerujemy dla ciebie. Ten świat, w którym żyjemy, to za mało. Za dużo w nim nakazów, restrykcji, przemocy. Za dużo w nim tych, którzy nas nie znają. Za mało w nim barw, czułości, rozkoszy. Nas w nim za mało"" - tak zaczyna się wpis, zamieszczony w instagramowym stories Michała Szpaka. Wiadomość piosenkarza ma formę swoistego manifestu skierowanego do społeczności LGBTQ+. ""Queerarchia to świat, w którym jesteś tym, kim pragniesz być. Queerarchia to świat wolny od stygmatu winy i piętna wstydu. Wolny od tego, co gorsze i lepsze. Świat, w którym możesz być tak męska, tak kobiecy, tak niebinarne, jak tylko jesteś w stanie to sobie wyobrazić"" - wyjaśnił autor w dalszej części wpisu. Wpis na profilu piosenkarza zapewnia też ""queerowe istoty"", że ""nigdy nie były, nie są i nie będą same"". ""Bo Queerarchia jest w tobie! Queerarchia jest we mnie i w każdym, kto chce żyć jej prawem"" - podkreśla. Skąd taki manifest w mediach społecznościowych popularnego wokalisty? Jak wyjaśnił w rozmowie z jednym z portali, aktywność ta to element projektu zawodowego. Michał Szpak wielokrotnie wyrażał swoje wsparcie dla społeczności LGBTQ+. Z instagramowym manifestem zbiegło się nagranie promujące nowy singiel Michała Szpaka, które ukazało się na jego tiktokowym profilu. ""Jestem osobą, która uważa, że miłość nie ma płci. (...) Można kochać w różnych formach i spełniać się na różnych płaszczyznach"" - podkreślił wokalista. Odkąd tylko wokalista pojawił się w świecie show biznesu uwagę zwracały jego odważne stylizacje. Piosenkarz często występuje na scenie czy czerwonym dywanie w makijażu i z pomalowanymi paznokciami. Nosi kobiecie ubrania i buty na wysokim obcasie. Michał Szpak pokazał się szerszej publiczności w 2011 roku, gdy zachwycił jurorów ""X-Factor"" emocjonalnym i energetycznym wykonaniem utworu ""Dziwny jest ten świat"" Czesława Niemena. Programu nie wygrał - zajął drugie miejsce - ale jego kariera nabrała rozpędu. Pięć lat później z piosenką ""Color of Your Life"" reprezentował Polskę na Eurowizji. Szpak wydał do tej pory dwa albumy: ""Byle być sobą"" (2015) oraz ""Dreamer"" (2018). ZOBACZ TAKŻE: Australijski dziennik przeprasza Rebel Wilson, ale zaprzecza, że chciał zmusić aktorkę do coming outu"
https://tvn24.pl/swiat/joe-biden-podpisal-rozporzadzenie-ktore-ma-ograniczyc-dyskryminacje-mlodziezy-transplciowej-st5752635,"Joe Biden podpisał rozporządzenie, które ma ograniczyć dyskryminację młodzieży transpłciowej","16 czerwca 2022, 7:16","Prezydent USA Joe Biden podpisał w środę rozporządzenie wykonawcze, którego celem jest ograniczenie dyskryminacji młodzieży transpłciowej. Dokument nakazuje agencjom federalnym zapewnienie, że programy finansowane przez władze federalne nie oferują ""terapii konwersyjnej"", która ma na celu zmuszenie młodzieży LGBT do zmiany orientacji seksualnej, a federalnej komisji handlu nadzorowanie czy takie praktyki nie są stosowane.","W zarządzeniu prezydent USA Joe Biden zwrócił się do federalnych departamentów zdrowia i edukacji o rozszerzenie dostępu do opieki medycznej potwierdzającej płeć i znalezienie nowych sposobów przeciwdziałania przyjmowaniu ustaw w amerykańskich stanach wymierzonych w osoby LGBT. Rozporządzenie wykonawcze nakazuje agencjom federalnym zapewnienie, że programy finansowane przez władze federalne nie oferują ""terapii konwersyjnej"", która ma na celu zmuszenie młodzieży LGBT do zmiany orientacji seksualnej, a federalnej komisji handlu nadzorowanie czy takie praktyki nie są stosowane. - Mamy dużo więcej do zrobienia - powiedział Joe Biden przed podpisaniem dekretu na przyjęciu Miesiąca Dumy w Białym Domu. Amerykański prezydent ocenił, że ""amerykańskie stany wprowadziły setki ustaw wymierzonych w osoby LGBT"". - Ataki są prawdziwe i mają konsekwencje dla prawdziwych rodzin - dodał Biden. Prezydent USA chce, by umieszczane w domach zastępczych dzieci LGBT, trafiały do rodzin wspierających ich orientację seksualną oraz stworzenia nowej grupy roboczej ds. bezdomności osób LGBT. Biały Dom poinformował, że w ciągu ostatniego roku ponad 300 ustaw ""anty LGBT"" zostało wprowadzonych w legislatywach stanowych - między innymi zakaz dyskusji w klasie na temat tożsamości płciowej, blokowanie dostępu do opieki medycznej czy ograniczanie udziału w sporcie."
https://tvn24.pl/polska/ambasador-mark-brzezinski-prawo-do-szacunku-przysluguje-kazdemu-wideo-z-przeslaniem-z-okazji-miesiaca-dumy-st5751175,Ambasador Mark Brzezinski: prawo do szacunku przysługuje każdemu. Wideo z przesłaniem z okazji Miesiąca Dumy,"15 czerwca 2022, 6:16","Ambasador USA w Polsce Mark Brzezinski zamieścił we wtorek na Twitterze wpis, w którym podziękował 46 ambasadorom i przedstawicielstwom, które podpisały list otwarty, wspierający osoby LGBTQI+. Na załączonym klipie wsparcie dla Miesiąca Dumy wyrazili także inni dyplomaci.","""Pride Month to czas, w którym podkreślamy, że prawo do szacunku przysługuje każdemu - bez względu na orientację seksualną i tożsamość płciową. Dziękuję 46 ambasadom i przedstawicielstwom, które podpisały list otwarty, wspierający osoby LGBTQI+ w Polsce i na świecie"" – napisał na Twitterze ambasador USA w Polsce Mark Brzezinski. Do wpisu dołączył nagranie, w którym podkreślił, że ""prawa człowieka są uniwersalne i każdy, także osoby LGBTQI+, ma prawo w pełni z nich korzystać"". W krótkim klipie wsparcie dla Miesiąca Dumy wyrazili także inni dyplomaci, między innymi ambasadorowie Niemiec, Norwegii, Finlandii, Danii, zastępca ambasadora Holandii, ambasadorki Nowej Zelandii, Malty, Islandii, Irlandii czy chargé d'affaires Szwecji. Dyplomaci wspólnie podkreślili, że wspierają tolerancję i wzajemną akceptację. Stwierdzili, że z dumą dołączają do kolegów i koleżanek z korpusu dyplomatycznego, by wyrazić poparcie dla starań na rzecz podnoszenia świadomości społecznej na temat problemów dotykających społeczność lesbijek, gejów, osób biseksualnych, transpłciowych, queer i interseksualnych oraz innych społeczności w Polsce, które stoją przed podobnymi wyzwaniami. Ambasador Mark Brzezinski zwrócił uwagę, że ""od 2012 roku członkowie środowiska dyplomatycznego w Polsce składają to zobowiązanie"", doceniają zaangażowanie organizatorów parad równości oraz marszów w miastach i miasteczkach całej Polski. Dyplomaci podkreślili również, że łączą się ze wszystkimi, którzy dążą do zapewnienia praw człowieka, osobom LGBTQI+ i innym, należącym do społeczności stojących przed podobnymi wyzwaniami. ""Popieramy wysiłki na rzecz zakończenia dyskryminacji, w szczególności ze względu na orientację seksualną lub tożsamość płciową. Uznajemy przyrodzoną godność każdej jednostki, zgodnie z treścią Powszechnej Deklaracji Praw Człowieka, zobowiązaniach OBWE oraz zobowiązaniach i standardach Rady Europy i Unii Europejskiej"" - oświadczyli dyplomaci. Sygnatariuszami listu otwartego w 2022 roku zostały między innymi ambasady i przedstawicielstwa w Argentynie, Australii, Austrii, Belgii, Chile, Cyprze, Czarnogórze, Czechach, Danii, Estonii, Finlandii, Francji, Grecji, Hiszpanii, Holandii, Islandii, Irlandii, Izraelu, Kanadzie, Litwie, Luksemburgu, Malcie, Meksyku, Niemiec, Norwegii, Nowej Zelandii, Południowej Afryki, Portugalii, San Marino, Słowenii, Stanów Zjednoczonych, Szwajcarii, Szwecji, Ukrainy, Wielkiej Brytanii i Włoch."
https://tvn24.pl/swiat/wystep-drag-queen-dla-dzieci-w-kalifornii-przerwany-przez-homofobiczna-grupe-st5749430,"Występ drag queen dla dzieci przerwany przez homofobiczną grupę. ""Były totalnie przerażone""","14 czerwca 2022, 8:38","Ostatnie spotkanie drag queen z dziećmi w wieku przedszkolnym i ich rodzinami zorganizowane w jednej z kalifornijskich bibliotek zostało przerwane przez grupę mężczyzn wykrzykujących obraźliwe hasła. Zdaniem świadków, reprezentowali oni skrajnie prawicową organizację Proud Boys powiązaną z zamieszkami na Kapitolu w styczniu 2021 r.","Wydarzenie zorganizowano w bibliotece San Lorenzo w Kalifornii z okazji Miesiąca Dumy osób LGBT, w ramach edukacyjnego programu Drag Queen Story Hour, który wystartował w 2015 r. w oddalonym o 40 km San Francisco. Podczas takich spotkań drag queen m.in. czyta dzieciom na głos, wspólnie śpiewają piosenki i wykonują prace plastyczne. Tak też przebiegało spotkanie prowadzone przez drag queen o pseudonimie Panda Dulce, gdy wtargnęło na nie kilku agresywnych mężczyzn. Jak relacjonuje Dulce, krzyczeli m.in. ""pedofil"" i ""transa"" oraz nagrywali wszystko telefonem, przystawiając go obecnym do twarzy,  a ""dzieci były totalnie przerażone"". Na miejsce przyjechała policja. Ponieważ nikt nie ucierpiał fizycznie, nie doszło też do żadnych zatrzymań. Władze badają jednak, czy nie doszło do przestępstwa z nienawiści lub nękania dzieci. Gdy sytuacja została opanowana, wydarzenie kontynuowano. Wygląda na to, że mężczyźni mogą mieć powiązania z organizacją Proud Boys - uważa porucznik Ray Kelly z lokalnego biura szeryfa. Miałyby na to wskazywać ubrania w czarno-żółtych barwach wykorzystywanych przez ugrupowanie, w którego retoryce pojawiają się hasła m.in. antyislamskie, mizoginistyczne, ksenofobiczne i transfobiczne. Oddziały organizacji rozsiane są po 46 stanach USA. Przypisuje się jej m.in. przeprowadzenie ataku na budynek Kapitolu w Waszyngtonie 6 stycznia 2021 r. po przegranej Donalda Trumpa w wyborach prezydenckich. CZYTAJ TAKŻE: Transseksualna kolarka po wypowiedzi Borisa Johnsona: ""Obcy ludzie w sieci grozili mi użyciem przemocy"" ""Nie da się opisać przerażenia, jakie odczuwasz, kiedy zdasz sobie sprawę z tego, że między tobą a nimi nie ma żadnego bufora. Że prawdopodobnie mają broń, a ty jesteś totalnie bezbronny"" - napisała Panda Dulce w wiadomości do dziennika ""San Francisco Chronicle"". Choć wcześniej dochodziło już do protestów podczas spotkań z cyklu Drag Queen Story Hour, to zdaniem Dulce w sobotę ""było inaczej"". Prawdopodobnie pierwszy raz też wśród protestujących znaleźli się członkowie Proud Boys. - To szokujące i smutne, ale tak wygląda teraz rzeczywistość - powiedział dziennikarzom Jonathan Hamilt, przewodniczący inicjatywie DQSH. - Nasz program postrzegany jest przez osoby konserwatywne, prawicowe jako kontrowersyjny, zawsze tak było. Dzień wcześniej aresztowano 31 członków nacjonalistycznej grupy Patriot Front podejrzanych o planowanie zamieszek na lokalnym wydarzeniu organizowanym w ramach Miesiąca Dumy. Według pozarządowej organizacji GLAAD monitorującej przedstawianie osób LGBT w mediach, za klimat, w którym dochodzi do takich incydentów, odpowiadają politycy i ich poplecznicy, ""retoryka anty-LGBTQ i blisko 250 ustaw anty-LGBTQ wprowadzonych [w Stanach] w ostatnim roku"". Przyznała to w oświadczeniu prezeska GLAAD, Sarah Kate Ellis. W Teksasie i na Florydzie przeforsowano chociażby zakaz prowadzenia dyskusji o płci i seksualności na lekcjach czy utrudniono od strony formalnej dostęp młodych osób transseksualnych do opieki medycznej. Biblioteki Hrabstwa Alameda, do których należy placówka w San Lorenzo, nie zamierzają zrezygnować z kolejnych wydarzeń organizowanych w ramach Miesiąca Dumy. ""Biblioteki są otwarte dla wszystkich, to miejsca integracji wszystkich społeczności. Próby zawstydzania czy uciszania innych nie będą tu tolerowane - napisała ich rzeczniczka Alicia Reyes. - Jesteśmy wdzięczni, że Panda Dulce okazała odwagę i upór, doprowadzając spotkanie do końca"". W przyszłych wydarzeniach mają brać udział funkcjonariusze policji. - Traktujemy ten incydent bardzo poważnie - mówi porucznik Kelly. - Zrobimy wszystko, co w naszej mocy, aby chronić naszą społeczność LGBTQ+. CZYTAJ TAKŻE:  Pierwsza transpłciowa cheerleaderka w lidze amerykańskiego futbolu. ""To pozwoli młodym ludziom marzyć"""
https://tvn24.pl/kultura-i-styl/coming-out-rebel-wilson-dziennik-przeprasza-aktorke-st5748970,"Australijski dziennik przeprasza Rebel Wilson, ale zaprzecza, że chciał zmusić aktorkę do coming outu","13 czerwca 2022, 14:25","Australijska aktorka Rebel Wilson poinformowała w piątek na Instagramie o swoim nowym związku i pokazała zdjęcie z partnerką. Dzień później na łamach dziennika ""Sydney Morning Herald"" ukazał się artykuł, z którego wynikało, że gazeta chciała opublikować tę wiadomość, ale celebrytka ją ubiegła. Oburzyło to środowiska osób LGBT+ i dziennikarzy, jak również licznych fanów Wilson. Po fali krytyki dziennik zaprzeczył, jakoby zamierzał zmusić artystkę do coming outu, ostatecznie tekst zniknął jednak ze strony SMH, a jego autor wyraził skruchę.","Rebel Wilson w lutym 2021 roku rozstała się z biznesmenem Jacobem Buschem. W ubiegłym miesiącu aktorka wyznała magazynowi ""People"", że poznała kogoś nowego, ale nie chciała zdradzić tożsamości tej osoby. Zrobiła to w piątek, zamieszczając na Instagramie selfie z projektantką mody Ramoną Agrumą. ""Myślałam, że szukam disnejowskiego księcia… ale może tak naprawdę przez cały czas potrzebowałam disnejowskiej księżniczki"" - podpisała fotografię, dodając hasztag #loveislove oraz ikonkę tęczy. Reakcją na coming out 42-letniej gwiazdy filmów takich jak ""Druhny"", ""Perfect Pitch"", czy ""Jojo Rabbit"" były liczne gratulacje ze strony fanów i innych celebrytów oraz grubo ponad milion polubień jej wpisu na Instagramie. Ale nie tylko. W sobotę ukazał się artykuł w ""Sydney Morning Herald"", którego autor, Andrew Hornery twierdził, że gazeta już wcześniej dysponowała informacjami na temat nowej relacji Wilson i skontaktowała się z jej agentami w czwartek rano, dając im dwa dni na udzielenie komentarza w tej sprawie. Dziennikarz wyraził niezadowolenie, że mimo ""ogromu szacunku i ostrożności"" ze strony ""SMH"" Wilson postanowiła ""zignorować dyskretne, szczere pytania"" i powiadomić świat o partnerce na własnych warunkach. Hornery uznał takie zachowanie za ""rozczarowujące"" i nazwał je nawet dużym błędem. W mediach społecznościowych zawrzało. ""Wciąż jestem wzburzona faktem, że w 2022 r. media wyznaczyły komuś termin na wyoutowanie się. Być może jestem naiwna, ale wyobrażałam sobie, że standardy prasy rynsztokowej z lat 90. i większości dziennikarzy zdążyły już od tamtych czasów dość mocno się zmienić"" - napisała w jednym z wielu komentarzy na Twitterze reporterka BBC Megha Moghan. Artykuł Hornery’ego skrytykowali też przedstawiciele środowiska LGBT. - Coming out to głęboko osobista decyzja. O tym, czy, kiedy i jak [go dokonać], powinna decydować jednostka, całkowicie na własnych warunkach. To po prostu nie w porządku outować osoby LGBTQ+ lub wywierać na nich presję, by wyoutowały się same. Media nie powinny robić sensacji z życia i związków [tych] osób - powiedział BBC rzecznik grupy Stonewall. W niedzielę redaktor ""SMH"" Bevan Shields opublikował oświadczenie, w którym zaprzeczył, jakoby gazeta miała zamiar wyoutować Wilson. ""Po prostu zadaliśmy pytania i wyznaczyliśmy termin na odpowiedź, to standardowa praktyka"" - napisał, co jednak nie zmniejszyło oburzenia. Ostatecznie sobotni tekst zniknął ze strony internetowej dziennika, a w poniedziałek Hornery - który również utrzymuje, że nie chciał nikogo skłaniać do coming outu - przeprosił za ton artykułu. Przypisał go swojemu rozczarowaniu, którego nie udało mu się utrzymać w ryzach.  ""To nie było fair. Przepraszam [...] Jako gej dobrze zdaję sobie sprawę z tego, jak boli dyskryminacja. Ostatnią rzeczą, jakiej bym chciał, jest wywołanie tego bólu u kogoś innego"". Dziennikarz podkreślił dodatkowo, że nigdy nie było jego intencją sprawienie Rebel przykrości i że szczerze tego żałuje, a w przyszłości zamierza inaczej podchodzić do tematu. Sama Wilson podziękowała tylko na Twitterze za broniące jej komentarze i napisała, że starała się z godnością odnaleźć w bardzo trudnej sytuacji, w jakiej się znalazła."
https://tvn24.pl/wroclaw/14-wroclawski-marsz-rownosci-pod-haslem-duma-bez-uprzedzen-st5747178,"14. Wrocławski Marsz Równości pod hasłem ""Duma bez uprzedzeń""","11 czerwca 2022, 15:34","Ulicami stolicy Dolnego Śląska - pod hasłem ""Duma bez uprzedzeń"" - w sobotnie popołudnie przechodzi 14. Wrocławski Marsz Równości. Po raz pierwszy parada równości odbywa się w czerwcu. ""Jak co roku, tylko w zmienionym czasie, wyjdziemy na ulice naszego miasta, by zamanifestować naszą obecność, widoczność i nasze życie"" - zapowiedzieli organizatorzy.","14. Wrocławski Marsz Równości - tym razem pod hasłem ""Duma bez uprzedzeń"" - ruszył o godzinie 15 z Placu Wolności. Choć to 14. przemarsz przez stolicę Dolnego Śląska, to po raz pierwszy odbywa się w czerwcu. Wszystkie poprzednie edycje odbywały się w październiku. ""Jak co roku, tylko w zmienionym czasie, wyjdziemy na ulice naszego miasta, by zamanifestować naszą obecność, widoczność i nasze życie; życie osób LGBT+, lesbijek, gejów, osób biseksualnych, osób transpłciowych, osób interpłciowych, osób ze spektrum aseksualności, osób o tożsamościach niebinarnych i queer"" - napisano na facebookowej stronie wydarzenia. Czytaj MAGAZYN TVN24: Pride - miesiąc dumy osób LGBT+ >>> ""Żądamy natychmiastowego zaprzestania propagandy nienawiści w przestrzeni publicznej"" - to jeden z postulatów organizatorów. Inne to między innymi: nowelizacja kodeksu karnego i dopisanie homofobii, transfobii i mowy nienawiści wobec osób LGBT+ jako przesłanek dyskryminacji; rezygnacja z procedowania ustaw, które ""tworzone są tylko po to, by utrudnić życie osobom, które szukają swojego szczęścia w Polsce i poza jej granicami"" oraz azyl dla uchodźców i uchodźczyń, otwarcie granic dla osób, które ""ratując własne życie uciekają ze swoich krajów"". W godzinach od 15 do 19 na trasie przejścia mogą wystąpić utrudnienia w ruchu. Marsz rozpocznie się i zakończy na placu Wolności, a uczestnicy przejdą m.in ulicami Świdnicką, Piłsudskiego, Piotra Skargi do placu Dominikańskiego."
https://tvn24.pl/swiat/transseksualna-kolarka-po-wypowiedzi-borisa-johnsona-obcy-ludzie-w-sieci-grozili-mi-uzyciem-przemocy-st5742816,"Transseksualna kolarka po wypowiedzi Borisa Johnsona: ""Obcy ludzie w sieci grozili mi użyciem przemocy""","8 czerwca 2022, 14:30","Emily Bridges, 21-letnia transseksualna kolarka pochodząca z Walii, stała się obiektem hejtu po tym, gdy chciała wziąć udział w zawodach dla kobiet. Swoje stanowisko w sprawie zajął Boris Johnson, który stwierdził, że nie sądzi, by biologiczni mężczyźni powinni startować w kobiecych zawodach sportowych. Według kolarki, to dolało oliwy do ognia.","21-letnia Emily Bridges, transseksualna kolarka z Wali, od pewnego czasu stała się obiektem agresywnych komentarzy i ataków słownych. Jak sama uważa, katalizatorem tego były słowa premiera Wielkiej Brytanii Borisa Johnsona, który krytycznie odniósł się do zamiaru 21-latki chcącej wziąć udział w kobiecym wyścigu w ramach British National Omnium Championships. Słowa premiera Johnsona padły już po tym, gdy udział Bridges w zawodach został udaremniony przez Międzynarodową Unię Kolarską. ""Nie sądzę, by biologiczni mężczyźni powinni startować w kobiecych zawodach sportowych"" – stwierdził. Sytuacja trafiła na czołówki brytyjskich mediów, a dyskusja na ten temat wykroczyła daleko poza świat sportu. 21-letnia kolarka zdecydowała się zabrać głos na temat związanego z nią zamieszania na antenie brytyjskiej regionalnej telewizji ITV. W rozmowie poruszyła kwestię słów wypowiedzianych przez Borisa Johnsona. ""To naprawdę dziwne widzieć prawdopodobnie najbardziej znanego człowieka w Wielkiej Brytanii, który mówi o tobie i wygłasza opinię na temat, na który nic nie wie"" – stwierdziła. Bridges opowiedziała także, jakiego rodzaju gróźb doświadczała w Internecie. ""Zupełnie obcy ludzie w sieci grozili mi użyciem przemocy fizycznej. Ludzie mają prawo mieć swoje zdanie na ten temat, ale jest pewien sposób na wyrażenie tej opinii"" –  dodała. Zobacz też: USA. Stan Luizjana zakazuje osobom transpłciowym dołączania do damskich drużyn sportowych 21-latka przyznała, że w konsekwencji tej sytuacji zaczęła odczuwać strach przed przebywaniem w miejscach publicznych. ""To było przerażające. I byłam przerażona"" – przekonuje. Część krytyków Bridges, którzy sprzeciwiali się braniu przez nią udziału w marcowym kobiecym wyścigu, wskazuje, że 21-latka zaledwie miesiąc wcześniej brała udział w zawodach mężczyzn w ramach British Universities' Championships. Kolarka przyznaje, że z perspektywy czasu widzi, że podjęta przez nią wtedy decyzja o starcie była błędna. Bridges wyjaśnia, że motywowała ją chęć sprawdzenia się, ale dodaje, że po zakończeniu wyścigu uświadomiła sobie, co ją czeka i zaczęła żałować swojej decyzji. Po interwencji Międzynarodowej Unii Kolarskiej - British Cycling zmienił swoją politykę w sprawie osób transpłciowych, co uniemożliwiło 21-latce wystartowanie w tegorocznych Igrzyskach Wspólnoty Narodów. ""Igrzyska Wspólnoty Narodów przepadły. Czuję prawdziwą dumę z bycia Walijczykiem i chciałam reprezentować mój kraj"" - mówi 21-letnia kolarka."
https://tvn24.pl/swiat/usa-stan-luizjana-zakazuje-osobom-transplciowym-dolaczania-do-damskich-druzyn-sportowych-st5742187,USA. Stan Luizjana zakazuje osobom transpłciowym dołączania do damskich drużyn sportowych,"8 czerwca 2022, 10:45","Luizjana zakazała osobom transpłciowym dołączania do damskich drużyn sportowych. To kolejna z serii podobnych decyzji podejmowanych w USA w stanach, w których władzę sprawują konserwatywni politycy republikańscy.","Ustawa, która zobowiązuje szkoły i uczelnie w stanie, została przyjęta przez władze w Luizjanie i zatwierdzona przez republikańską legislaturę stanową z poparciem pozwalającym na odrzucenie potencjalnego weta ze strony gubernatora demokratów Johna Bel Edwardsa. Czerwiec miesiącem pride. Zobacz Magazyn TVN24 Gubernator zapowiedział, że ""pozwoli, aby ustawa weszła w życie bez jego podpisu"". Wyjaśnił dziennikarzom, że ""jest dla niego oczywiste, że nawet jeśli zawetuje ustawę, nadal będzie ona obowiązywać"". Edwards przyłączył się do protestów grup zajmujących się prawami osób transpłciowych. Krytykował ustawę jako ""wyraz bigoterii uderzającej w młodych ludzi, którzy już spotykają się z dyskryminacją i przemocą"" - przekazała agencja Reutera. Gubernator przekazał, że w stanie ""nie ma znanego przykładu, w którym osoba transpłciowa starała się o dołączenie do kobiecej drużyny sportowej"". - Mam nadzieję, że wszyscy wkrótce dojdziemy do punktu, w którym zdamy sobie sprawę, że ci młodzi ludzie robią wszystko, co w ich mocy, aby przetrwać - powiedział Edwards. Podobne przepisy przyjęli w ostatnich miesiącach republikanie w Dakocie Południowej, Karolinie Południowej, Tennessee, Utah, Oklahomie, Arizonie, Kentucky, Indianie, Iowa i Kansas. W marcu szef wydziału praw obywatelskich Departamentu Sprawiedliwości USA napisał do prokuratorów stanowych w całym kraju, by wyrazić wsparcie dla osób transpłciowych, przypominając, że dyskryminacja ludzi ze względu na tożsamość płciową jest niezgodna z prawem."
https://tvn24.pl/polska/donald-tusk-w-walbrzychu-mowil-o-prawach-kobiet-i-osob-transplciowych-st5742173,Donald Tusk w Wałbrzychu. Mówił o prawach kobiet i osób transpłciowych,"8 czerwca 2022, 6:20","Lider Platformy Obywatelskiej Donald Tusk zadeklarował we wtorek w Wałbrzychu, że jeśli jego partia wygra wybory, zagwarantuje legalny dostęp do aborcji do 12. tygodnia ciąży po konsultacji pacjentki z lekarzem. Obiecał ponadto wprowadzenie związków partnerskich i przegląd prawa dotyczącego osób transpłciowych.","Lider Platformy Obywatelskiej Donald Tusk, który od dwóch dni przebywa na Dolnym Śląsku, we wtorek spotkał się z mieszkańcami Wałbrzycha i okolic. Jedna z uczestniczek dyskusji zapytała o propozycje rozwiązań prawnych dla osób nieheteronormatywnych. Szef PO powiedział, że jeśli Prawo i Sprawiedliwość przegra najbliższe wybory parlamentarne, będzie to oznaczało, że ""przegrała ksenofobia, pogarda dla odmienności, brak szacunku dla ludzi o innej orientacji seksualnej czy transpłciowych"". Przyznał, że w Platformie Obywatelskiej są ludzie o ""różnym typie wrażliwości"" w kwestiach praw osób nieheteronormatywnych. - Ja staram się, nieraz dostaję za to po głowie, prowadzić w tej kwestii politykę skutecznego, chociaż zbyt powolnego z punktu widzenia środowisk, o których pani wspomniała, marszu w stronę nowoczesności i tolerancji, która musi się też zalęgnąć w naszych głowach i sercach, nie tylko w ustawach - stwierdził. Zapowiedział, że jeśli wygra wybory, podejmie decyzję o legalizacji związków partnerskich. - Wiem, że to jest pierwszy krok i wiem, że to ciągle nie zawsze bywa popularne w różnych, nie tylko politycznych, środowiskach, ale musimy pokazać, że w kwestiach godności człowieka, w tym godności osób o innej orientacji seksualnej niż ta bardziej dominująca, tutaj już nie może być kalkulacji czysto politycznej, że na przykład się nie opłaca podjąć jakiejś decyzji, bo ona nie będzie miała poparcia większości - podkreślił. Jeśli chodzi o kwestie adopcji dzieci przez pary jednopłciowe, to - jak dodał - debata w tej sprawie ""dopiero przed nami"". - Tu nie chodzi tylko o możliwe decyzje administracyjne czy legislacyjne. Ja bardzo bym chciał, żeby ludzie także zaczęli akceptować i rozumieć kwestie, które do tej pory były dla nich niezrozumiałe – stwierdził. - Jeśli mnie pani pyta, czy prawo do adopcji dzieci jest do rozstrzygnięcia tuż po wyborach, ja tego dzisiaj nie wiem. Nie chcę dawać słowa, wiedząc, że będę potrzebował, do tych trochę ambitniejszych decyzji o charakterze obyczajowym, większości w parlamencie - zaznaczył. Lider PO zapowiedział ponadto złagodzenie prawa do przerywania ciąży. - Mamy ten projekt dotyczący legalnej aborcji do 12. tygodnia, która ma być decyzją kobiety w porozumieniu z lekarzem, a nie decyzją księdza, prokuratora i działacza PiS-u. Na sto procent to zagwarantujemy - oświadczył. Nawiązując z kolei do sytuacji osób transpłciowych, Tusk ocenił, że procedura prawna w tej materii jest upokarzająca, bo każe takim osobom pozwać swoich rodziców. - Tym przepisom dotyczącym transpłciowości trzeba się przyjrzeć bardzo szczegółowo, żeby nie było tu żadnych utrudnień, które są tak dewastujące dla psychiki, szczególnie jeśli chodzi o młodego człowieka czy dziecko - podkreślił. Stwierdził, że w Polsce mamy do czynienia z rekordową liczbą samobójstw wśród dzieci. - Jedną z przyczyn jest ta duszność, to poczucie, że władza, powołując się na tradycję czy religię, tłamsi tych ludzi, którzy chcą po prostu godnie żyć – zwrócił uwagę. - Nie chcą nikomu niczego narzucać, ale chcą żyć tak, jak potrafią, jak im się to po prostu należy, bo każdy ma prawo do własnej drogi życia, do własnej godności, a ci, którzy mają inny pogląd, muszą się z tym pogodzić, że ich pogląd na życie i na wartości jest ich poglądem i nie musi być obowiązującym dla wszystkich pozostałych - zaznaczył Tusk."
https://tvn24.pl/swiat/prawa-osob-lgbt-w-ktorych-krajach-homoseksualizm-uznawany-jest-za-przestepstwo-gdzie-grozi-kara-smierci-st5741409,Gdzie homoseksualizm wciąż uznawany jest za przestępstwo? W jedenastu krajach osobom LGBT grozi kara śmierci,"7 czerwca 2022, 14:19","W siedemdziesięciu państwach na całym świecie homoseksualizm nadal uznawany jest za przestępstwo. W jedenastu z nich za kontakty seksualne z osobą tej samej płci grozi kara śmierci. Międzynarodowe Stowarzyszenie Lesbijek, Gejów, Osób Biseksualnych Trans- i Interpłciowych (ILGA) regularnie aktualizuje mapę, na której wszystkie kraje świata klasyfikowane są według stosunku ich prawa do społeczności LGBT.","Pod koniec stycznia tego roku w irańskim mieście Maragheh powieszonych zostało dwóch gejów, Mehrdad Karimpour i Farid Mohammadi. O egzekucji poinformowała Human Rights Activists News Agency (HRANA). Wcześniej mężczyźni spędzili sześć lat w więzieniu. Sąd skazał ich za ""wymuszony stosunek seksualny między osobami tej samej płci"". Wedle obowiązującego w Iranie prawa islamskiego, homoseksualizm jest przestępstwem, za które grozi kara śmierci. Taki przepis obowiązuje też w dziesięciu innych krajach: Mauretanii, Somalii, północnej Nigerii, Arabii Saudyjskiej, Katarze, Jemenie, Zjednoczonych Emiratach Arabskich (z wyjątkiem emiratu Dubaj), Afganistanie, Pakistanie i Brunei. W 27 państwach za homoseksualizm grozi od 10 lat do dożywocia za kratkami. Kolejne 30 państw uznaje homoseksualizm za przestępstwo zagrożone karą do ośmiu lat pozbawienia wolności. W dwóch krajach – Egipcie i Iraku – jest on przestępstwem de facto. Czyli nie ma tam praw wymierzonych konkretnie w osoby LGBT, ale istnieją przepisy zakazujące ""zachowania niemoralnego"", a za takie w świetle tamtejszej kultury uchodzą kontakty homoseksualne. To łącznie siedemdziesiąt krajów, czyli ponad jedna trzecia wszystkich państw na świecie. Większość z nich znajduje się w Afryce, Południowej Azji lub na Bliskim Wschodzie. Na opublikowanej przez ILGA mapie (zaktualizowanej w grudniu 2020 roku) wszystkie państwa świata klasyfikowane są do jednej z dziewięciu kategorii stworzonych na podstawie stosunku miejscowego prawa do homoseksualizmu. W jedenastu krajach, m.in. w Szwecji, Portugalii, Meksyku czy RPA, osoby o takiej orientacji seksualnej chronione są przez konstytucję. Z kolei 57 państw – w tym większość krajów Unii Europejskiej, Kanada, Australia czy Brazylia – zapewnia osobom LGBT ""szeroką ochronę"". Polska zaliczana jest do trzeciej kategorii, czyli państw chroniących homoseksualistów przed prześladowaniem ze względu na swoją orientację na polu zawodowym. Takie same przepisy obowiązują m.in. w USA, Włoszech, Grecji, Wenezueli, Tajlandii czy w Ukrainie. W kolejnych 43 krajach homoseksualizm nie jest uznawany za przestępstwo, jednak państwo nie zapewnia członkom społeczności LGBT żadnej ochrony. Siedem państw, w tym Japonia i Korea Północna, obejmuje osoby homoseksualne ochroną ""ograniczoną lub nierówną"". Pozostałe kraje to te, w których homoseksualizm jest niezgodny z prawem. W ostatnich latach w kilku państwach zniesiono przepisy uznające kontakty seksualne między osobami tej samej płci za przestępstwo. Trzy lata temu zlikwidowano je w Botswanie, wcześniej wyroki dekryminalizujące homoseksualizm wydały sądy najwyższe w Mozambiku, Gabonie, Angoli i na Seszelach. W 2018 roku przepis dyskryminujący społeczność LGBT zniesiono też w Indiach. Ale nie wszędzie prawo zmierza w tym kierunku. Dwa afrykańskie kraje, Nigeria i Uganda, zaostrzyły ostatnio przepisy dotyczące homoseksualizmu. Są też państwa, w których podejmowano próby liberalizacji przepisów osób LGBT, jednak bez skutku. Wnioski o dekryminalizację jednopłciowych stosunków seksualnych odrzuciły sądy w Singapurze oraz Kenii. W większości państw, w których za homoseksualizm grozi kara śmierci, nie przeprowadzono do tej pory żadnych egzekucji. Wyjątkiem jest Iran. W ostatnich latach wykonano tam kilka wyroków śmierci na osobach skazanych za odbycie stosunku seksualnego z osobą tej samej płci. Straconymi byli głównie mężczyźni uznani za winnych dokonania gwałtu. W 2017 roku pojawiły się doniesienia o egzekucji homoseksualisty w Arabii Saudyjskiej, ale nie zostało to potwierdzone. Na drugim biegunie znajduje się 26 państw, w których zalegalizowano małżeństwa jednopłciowe: Argentyna, Australia, Austria, Belgia, Brazylia, Kostaryka, Dania, Ekwador, Finlandia, Francja, Kanada, Kolumbia, Niemcy, Islandia, Irlandia, Luksemburg, Malta, Meksyk, Holandia, Nowa Zelandia, Norwegia, Portugalia, RPA, Hiszpania, Szwecja, Tajwan, Wielka Brytania, Stany Zjednoczone i Urugwaj. W Armenii, Estonii i Izraelu takie związki są zawierane, ale uznaje się je, jeśli zostały zawarte tam, gdzie jest to legalne. W połowie maja ILGA opublikowała inny raport – na temat stanu równouprawnienia osób LGBTQ w krajach europejskich. Polska już trzeci raz z kolei zajęła w nim ostatnie miejsce wśród państw należących do Unii Europejskiej. CZYTAJ TAKŻE: Marsz Równości w Zielonej Górze. Gościem honorowym unijna komisarz"
https://tvn24.pl/swiat/pierwsza-transplciowa-cheerleaderka-w-lidze-futbolu-amerykanskiego-nfl-st5741421,"Pierwsza transpłciowa cheerleaderka w lidze amerykańskiego futbolu. ""To pozwoli młodym ludziom marzyć""","7 czerwca 2022, 13:41","Drużyna cheerleaderek TopCats, która zagrzewa do walki graczy Carolina Panthers, powitała w składzie Justine Lindsay. To przełomowy moment zarówno dla 29-latki, jak i dla najważniejszej amerykańskiej ligi futbolowej (NFL) oraz dla wielu osób LGBTQ.","Justine Lindsay o dołączeniu do TopCats poinformowała swoich znajomych i obserwatorów na Instagramie pod koniec marca. W tym samym poście dokonała też coming outu, wyznając, że jest osobą trans. Wcześniej nie miała o tym pojęcia nawet najbliższa przyjaciółka Lindsay. Wiedziała tylko rodzina. W wywiadzie dla BuzzFeed News 29-latka przyznaje, że miała wiele obaw. - Pewnych rzeczy po prostu nie możesz zamieścić [w sieci] - mówi. Ale zaraz dodaje: - Wrzucając ten post, po prostu czułam, że jakiekolwiek będą reakcje, to nie ma znaczenia. Świeżo upieczona cheerleaderka zespołu TopCats uważa, że warto nagłośnić jej przypadek. - Nie dlatego, że chcę być sławna. Tylko po to, żeby pokazać, co się dzieje na świecie - tłumaczy. Podobnego zdania jest też Sam Ames, przedstawiciel fundacji Trevor Project, która zapobiega samobójstwom wśród osób LGBTQ. ""Nasze badania pokazują, że młodzież LGBTQ czuje się lepiej z byciem LGBTQ, widząc reprezentację LGBTQ wśród celebrytów i sportowców - napisał w komentarzu dla BuzzFeed. - Zwłaszcza w NFL, która zajmuje tak silną pozycję w naszej kulturze, historia transpłciowej cheerleaderki może [...] pozwoli młodym ludziom marzyć i mieć nadzieje na przyszłość"". Z badań organizacji wynika także, że średnio mniej niż jedna na trzy osoby zna kogoś transpłciowego. Zobacz także: Miała cztery lata, gdy powiedziała: ""Zosia umarła. Jestem Bartek"" Lindsay, ubiegając się o przyjęcie do TopCats, zaznaczyła, że jest osobą transpłciową, ale dyrektorka zespołu Chandalae Lanouette twierdzi, że nie miało to znaczenia. Bardziej liczyły się talent i osobowość. - Moim celem jest stworzenie drużyny z jednostek, które są absolutnie niesamowite na boisku, ale też są wspaniałymi ludźmi poza nim - komentuje dla BuzzFeed. Lindsay podziękowała jej na Instagramie za zaufanie i możliwość pokazania, że osoby transpłciowe ""nie są tylko seksualnymi stworzeniami, ale prawdziwymi istotami ludzkimi, które chcą stawać się lepszymi wersjami siebie"". Zatrudnienie Justine Lindsay w NFL ma znaczenie zresztą nie tylko ze względu na jej transpłciowość. W większości ligowych drużyn cheerleaderki, które - oprócz wykonywania skomplikowanych układów sportowo-tanecznych w przerwach meczów - pełnią także funkcje reprezentacyjne np. na bankietach pozyskujących fundusze. Zwykle są szczupłe, białe i ładne według europejskich standardów. Jeśli któraś jest czarnoskóra, najczęściej choćby prostuje włosy, aby sprostać tym kanonom. Lindsay tymczasem jest czarnoskóra i łysa. Ponieważ trener nie czynił jej żadnych uwag na ten temat, ucieszyło ją, że będzie mogła stać się ""inspiracją dla innych dziewczyn, które czują się niepewnie ze swoim pozbawionym włosów wyglądem"". Lindsay ma też nadzieję, że jej wejście do NFL ułatwi karierę przyszłym transpłciowym sportowcom, zwłaszcza transkobietom i transdziewczętom, które w Stanach obecnie mierzą się z problemem dyskryminacji na zawodach i w szkołach sportowych. Konkurowanie transkobiety z innymi paniami wiele osób uważa za niesprawiedliwe ze względu na różne możliwości fizyczne  organizmu kobiety i mężczyzny."
https://tvn24.pl/kultura-i-styl/wonder-woman-odpiera-homofobiczny-atak-na-twitterze-st5739851,Wonder Woman superbohaterką osób LGBT? Lynda Carter odpiera homofobiczny atak,"6 czerwca 2022, 12:16","Lynda Carter, pierwsza odtwórczyni roli Wonder Woman, zamieściła na Twitterze wpis wyrażający poparcie dla środowiska LGBT+, za co została ostro skrytykowana przez jedną z fanek. Aktorka z wdziękiem i mocą wybrnęła jednak z sytuacji. Dokładnie jak bohaterka, w którą się kiedyś wcielała.","Lynda Carter grała Dianę Prince vel Wonder Woman w serialu emitowanym przez telewizje ABC i CBS w latach 1976-79. Z okazji przypadającego w czerwcu Miesiąca Dumy (ang. Pride Month) osób LGBT+ aktorka ucieszyła się na Twitterze z możliwości świętowania wraz z tymi osobami. W tweecie pojawił się rysunek przedstawiający radosną Wonder Woman na tęczowym tle. Nie wszystkim się to spodobało. W jednym z komentarzy ktoś odpowiedział, że ""Wonder Woman NIE JEST SUPERBOHATERKĄ DLA GEJÓW"". Carter niemal natychmiast odpisała: ""Masz rację. Jest superbohaterką dla [osób] biseksualnych!"". I zamieściła link odsyłający do artykułu, w którym queerowość postaci Wonder Woman potwierdza scenarzysta komiksu o jej przygodach. Chwilę później Carter zamieściła kolejny wpis, tym razem argumentując: ""Nie [stworzyłam] Wonder Woman, ale jeśli chcesz się kłócić, że nie jest ikoną queer czy trans, to znaczy, że umknęło to twojej uwadze"". Dodała też, że Wonder Woman pomogła wielu osobom LGBT przed coming outem i za każdym razem, gdy ktoś jej o tym mówi, aktorka przypomina sobie o wyjątkowości i znaczeniu tej roli. Niezadowolonej użytkowniczki Twittera nie powstrzymało to przed kolejnymi atakami. ""Wielkie dzięki za zniszczenie mojej Superbohaterki!,"" ""Czemu użyłaś Wonder Woman do promocji gejów, lesbijek i [osób biseksualnych]? Jesteś rozczarowaniem!"" - pisała. Dopiero dzień później przeprosiła, tłumacząc, że nie jest homofobką i że jej były mąż, którego wciąż kocha, jest gejem, podobnie jak kilku jej znajomych. W tweetach skarży się też, że ludzie zaczęli ją szykanować, grozić jej oraz życzyć, aby spłonęła w piekle. W międzyczasie Lynda Carter wrzuciła na Twittera zdjęcie samej siebie trzymającej gardę, z podpisem: ""gotowa do walki z twoimi homofobicznymi krewnymi. Żartuję (czy nie?)"" i puszczającą oko emotikoną. Aktorka parę lat temu powróciła do uniwersum Wonder Woman, w którą obecnie wciela się Gal Gadot. Carter wystąpiła w epizodycznej roli legendarnej amazońskiej wojowniczki Asterii w filmie ""Wonder Woman 1984"". CZERWIEC MIESIĄCEM PRIDE. ZOBACZ WSZYSTKIE ARTYKUŁY SPECJALNEGO WYDANIA MAGAZYNU TVN24 >>>"
https://tvn24.pl/poznan/marsz-rownosci-w-zielonej-gorze-gosciem-honorowym-unijna-komisarz-st5738229,Marsz Równości w Zielonej Górze. Gościem honorowym unijna komisarz,"4 czerwca 2022, 17:50","Ulicami Zielonej Góry przeszedł Marsz Równości. Wśród kolorowego tłumu szła między innymi Helena Dalli, komisarz Unii Europejskiej do spraw równości. W mieście otwarto tęczową instalację.","Marsz Równości przeszedł w sobotę ulicami Zielonej Góry. Już od 13 na placu przed Filharmonią Zielonogórską rozpoczął się Piknik Równości, który miał trwać do 18. O godz. 14.30 głos zabrali goście, w tym komisarz Unii Europejskiej ds. równości, maltańska polityczka Helena Dalli. Pochód ruszył o godz. 15 sprzed  Filharmonii. Ne skwerze przed Urzędem Marszałkowskim Województwa Lubuskiego przy ulicy Podgórnej na wniosek Instytutu Równości – w ramach promocji europejskiej dyrektywy równego traktowania – Zielona Góra przygotowała instalację: chodnik w kolorach tęczy, który wiedzie ku wejściu do Urzędu. Czytaj Magazyn Pride Tym samym Zielona Góra dołączy do innych miast w świecie z tęczowymi symbolami równouprawnienia. Jak informuje prezes Instytutu Równości Kacper Kubiak, podobne instalacje spotkamy m.in. w Amsterdamie, Nowym Jorku, San Antonio, Rejkiawiku, Sydney czy San Francisco."
https://tvn24.pl/premium/mama-transseksualnego-dziecka-powiedzial-mi-zosi-nie-ma-zosia-umarla-ja-jestem-bartek-st5735074,N/A,N/A,"Trzy lata temu było o nich głośno. O dziecku, które już w wieku trzech lat dało mamie do zrozumienia, że ciało nie pasuje, uwiera jak sukienka i przeszkadza jak długie włosy. Mama nie rozumiała, więc dziecko się złościło. Kilkanaście miesięcy zajęło dziecku i mamie wykluczenie u malca autyzmu i innych zaburzeń psychicznych. Aż trafili na pana lekarza, który powiedział, że Zosia nie utożsamia się ze swoją płcią i że mama - jedyne, co może - to je takim zaakceptować. Wtedy mama wzięła dziecko na kolana, przytuliła i powiedziała, że je bardzo kocha. I dziecko przestało się złościć.","Brzmi jak bajka? Bartek ma to szczęście, że jego mamą jest Dorota, której zazdroszczą mu inne dzieciaki, też transpłciowe. Piszą do niej na Facebooku: ""chciałabym/chciałbym, żeby była pani moją mamą"". Znają ją, bo trzy lata temu o Bartku i Dorocie donosiły media. No i wygrała przed sądem sprawę o odebranie jej praw rodzicielskich, czyli dzieci. Dzieci, bo dziecko ma starszą siostrę Marysię. Maryśka ma 11 lat, lubi modę i rysowanie, a nade wszystko kocha swojego brata takiego, jakim jest. Choć czasem ją wkurza, jak to młodszy brat. Dyrektorka przedszkola podała Dorotę do sądu - chciała, żeby sprawdził, co z niej za matka, skoro ""przebiera dziecko"". Że przecież jakby dziewczynka chciała być dinozaurem, to nie znaczy, że by nim była. Działo się to wtedy, gdy matka dziecka przemalowywała motylka na portkach syna, który w niczym nie przypominał prehistorycznego gada na…. dinozaura właśnie. I potem żyli długo i szczęśliwie? Oby! Ja pytam Dorotę, co dziś u nich słychać. Bartek poszedł do szkoły, dojrzewa. Jego ciało się zmienia. Pojawiają się nowe problemy. Już musieli wyprowadzić się za inne góry, będą mieszkać za innymi lasami. Wolnymi od ludzi-wilków? Klaudia Ziółkowska: Czy po tych trzech trudnych latach żyje się pani i Bartkowi w Polsce lepiej? Dorota Świercz: Różnie. Sytuacja z ostatnich tygodni: lekarz przyjmuje Bartka na jednym z warszawskich oddziałów ratunkowych i komentuje: ""jeden kwiatek rośnie prosto, drugi krzywo i trzeba go po prostu naprostować"". Jak pani zareagowała? Odpowiedziałam, że to nie jest tak, że ja chciałam, żeby moje dziecko było transpłciowe. Na co on stwierdził: ""ile osób by pani zawiodła, gdyby tak nie było"". Dał mi do zrozumienia, że bym zawiodła, gdyby się okazało, że Bartek jest Zosią. A przecież gdyby się tak okazało, tobym zrobiła imprezę. Jakiś czas temu rzecznik praw dziecka Mikołaj Pawlak w programie ""Rozmowa Piaseckiego"" na antenie TVN24 opowiadał o rzekomym ""wychwytywaniu"" przez edukatorów seksualnych ""rozchwianych"" dzieci i podawaniu im leków mających powodować zmianę płci. Ja teraz apeluję do rzecznika: Jeśli jest taka tabletka, to proszę mi ją dać. Ja ją chętnie Bartkowi podam. Dlaczego? Bo wtedy miałby w życiu łatwiej. Ale wszyscy wiemy, że takiej tabletki nie ma. Nie ma też instrukcji obsługi do dzieci, a do dzieci transpłciowych to nawet nie ma wstępu do takiej instrukcji. A dzieci transpłciowe są wychowawczo bardzo trudne. Nie potrafią wyrazić, co się z nimi dzieje i dlaczego tak się dzieje. Trzeba mieć dużo intuicji i wytrwałości. Przyznam, że czasami mi jej brakuje. Co zwróciło pani uwagę w zachowaniu Bartka? Od zawsze żył w swoim świecie. Wykazywał umiejętności konstruowania czegoś z niczego. Z młotka do ubijania kotletów, taśmy i pompki rowerowej potrafił zrobić laskę dla dziadka. Używał jej później do włączenia i wyłączenia światła. W przedszkolu siedział sam i układał klocki. Nie chciał tam chodzić, nie potrafił odnaleźć się wśród rówieśników. Miał napady złości, był coraz częściej agresywny. Jak wtedy, gdy próbowałam założyć mu sukienkę albo spódnicę. Wtedy jeszcze miałam dwie córki. Bartka, wtedy jeszcze Zosię, ubierałam w ubrania po Marysi. Któregoś dnia nie miałam nic, co by mu odpowiadało. Pamiętam, że na dnie szafy znalazłam spodenki w kolorze szaroburym, ale namalowany był na nich różowy motylek. Nigdy nie zapomnę, jak go przemalowywałam na dinozaura. Wtedy powiedziałam ""dość"". Zaczęłam szukać pomocy, chciałam się dowiedzieć, co robić, o co chodzi."
https://tvn24.pl/premium/liceum-w-boguchwale-szkola-przyjazna-lgbtq-reportaz-st5731934,N/A,N/A,"- To jest historyczny moment - powiedział Dominik Kuc tuż po przekroczeniu progu Liceum Ogólnokształcącego w Boguchwale. ""Historyczny"", bo takiej szkoły na Podkarpaciu dotąd nie było. Poznajcie jedną z Najbardziej Przyjaznych LGBTQ+ szkół w Polsce.","- Nie obraź się, ale zapytam teraz absolutnie poważnie: czy w tej szkole w Boguchwale naprawdę jest tak fajnie i bezpiecznie, czy to tylko uczniowie strollowali swoich nauczycieli? - zapytałam Julię Pyzińską, niespełna 18-latkę z Dębicy na Podkarpaciu. To było 16 maja w Warszawie, gdy przed gmachem stołecznego XXX LO im. Śniadeckich Julia i jej przyjaciele ogłaszali wyniki najnowszej edycji Rankingu Szkół Przyjaznych LGBTQ+. To inicjatywa, w której uczniowie oceniają, czy ich szkoła jest bezpieczna dla wszystkich - bez względu na płeć czy orientację. W tym roku głos oddało ponad 14 tysięcy nastolatków z około 2 tys. placówek. To właśnie tamtego majowego dnia okazało się, że liceum w Boguchwale jest najbardziej przyjazną szkołą na Podkarpaciu i 15. taką w Polsce. Miałam wątpliwości, bo choć od kilkunastu lat piszę o edukacji, nigdy wcześniej o tym liceum nie słyszałam. Sporo słyszałam za to o uchwałach anty-LGBT na Podkarpaciu, a i sama Julia wspominała wcześniej, że gdy zachęca uczniów ze swoich rodzinnych stron do głosowania w Rankingu, zdarzało się jej w odpowiedzi czytać homofobiczne wiadomości. W tym roku Julia była koordynatorką Rankingu na ścianie wschodniej - w województwie podkarpackim, lubelskim i podlaskim. I z dużym zaangażowaniem przekonywała mnie: - Bardzo się cieszę, że udało się wygrać szkole w mniejszej miejscowości, bo wierzę, iż to miejsce wynika z autentycznego zaangażowania szkolnej społeczności. - Ale czy na pewno? - nie dawałam za wygraną. Mając cały czas w pamięci, że ubiegłoroczna edycja Rankingu zupełnie się na Podkarpaciu nie udała. Żadna szkoła z tego województwa nie zdobyła minimalnej liczby głosów, by w nim w ogóle zaistnieć. A co dopiero mówić o liceum w mniej więcej 6-tysięcznej Boguchwale. - Nie przekonasz się, jeśli tam z nami nie pojedziesz - zawyrokowała przytomnie Julia. Więc pojechałam. Najpierw do Rzeszowa. Pociągiem. 26 maja na dworcu, który od wielu tygodni stanowi też punkt pierwszej pomocy dla uchodźców z Ukrainy, nie jest już tak tłoczno, jak wcześniej mogłam zobaczyć na naszej antenie. Ale wciąż można tu usłyszeć miks wielu europejskich języków. Spotykam na przykład przybyłych z pomocą Ukraińcom Niemców i Belgów. A płynnie mieszające się polski, ukraiński i rosyjski to już na tym dworcu standard."
https://tvn24.pl/premium/omar-sangare-o-orientacji-seksualnej-nie-potrzebuje-etykiety-st5735405,N/A,N/A,"W okresie studiów zdałem sobie sprawę, że uczuciowość kieruje mnie w różne strony, nie do końca skodyfikowane systemem społecznym - opowiada Omar Sangare, aktor, reżyser, założyciel największego na świecie festiwalu monodramów w Nowym Jorku.","Tym razem zgodził się na specjalny wywiad z okazji Miesiąca Dumy LGBT+. W 2015 roku głośno było o jego ślubie z partnerem, ale ten związek Omar Sangare zdecydował się zakończyć. ""Chciałem podążać za marzeniami. A one od początku były jasne: rodzina. W jakiejkolwiek formie miałaby powstać, ale z dziećmi"" - wyjaśnia. Dziś jest ojcem ośmiomiesięcznego synka. Mamę Maximiliana poznał podczas podróży do Afryki. Anna Zaleska: Pan od dziecka doświadczał poczucia inności, obcości, odrębności? Omar Sangare: W mojej ojczyźnie, Polsce, było to wpisane w mój wygląd i łatwe do rozpoznania. Czarno na białym. Natomiast inność wewnętrzna, moja orientacja, była łamigłówką do odczytania w czasie i okolicznościach. Musiałem odczytać ją sam, aby zrozumieć, kim jestem. Dorastał pan w Stalowej Woli, w małym miasteczku. Jak pan to wspomina? W dzisiejszych czasach może się to wydawać nieprawdopodobne, ale w latach siedemdziesiątych czy osiemdziesiątych coś takiego jak rasizm w miasteczku w Polsce nie miało miejsca. Przynajmniej w tym środowisku, gdzie się urodziłem i wychowywałem. Rasizm to w moim rozumieniu świadome, negatywne nastawienie do innej rasy, innej kultury. Ludzie w Stalowej Woli nie zaprzątali sobie głowy zastanawianiem się ""lubię, nie lubię"". Nie mieli na to czasu. Gdy w szpitalu miejskim narodził się ciemnoskóry chłopiec, na porodówkę z innych oddziałów ciągnęły pielgrzymki. Wszyscy chcieli się przekonać, czy to, o czym się mówi, jest prawdą. I w podobnej atmosferze dorastałem. Nie miałem konkurencji. Byłem jak maskotka olimpijska. Ludzie chcieli mnie mieć, widzieć, a przez to uczyli się zrozumienia dla nowych czasów. W czym się to przejawiało? Byłem wszechobecny w życiu miasta. Byłem ministrantem, harcerzem, ratownikiem wodnym. Zapisałem się do teatru szkolnego. Wszystko mnie interesowało, wszędzie zgłaszałem się jako pierwszy. Dzisiaj wiem, że miałem szczęście urodzić się właśnie w Stalowej Woli. Dorastałem tam ze swoją innością, a społeczność, która mnie otaczała, dorastała razem ze mną. Ale na tę pana zewnętrzną inność nakłada się jeszcze seksualność. Myślę o chłopaku w małym miasteczku, w konserwatywnym środowisku, który odkrywa swoją nieheteroseksualność. Nie przestraszył się pan, gdy zrozumiał, że i pod tym względem jest ""inny""? Nie od razu. Dojrzewanie to był czas na poznawanie świata i na próby zrozumienia siebie oraz swoich relacji z ludźmi. Na początku, w okresie licealnym, moje uczucia nie były dojrzałe. To raczej fascynacje, które przychodziły i odchodziły. Dopiero w czasie studiów zdałem sobie sprawę, że uczuciowość kieruje mnie w różne strony, nie do końca skodyfikowane systemem społecznym. Strach nie jest moim przyjacielem. Ciekawość - tak. Zakazany owoc wart jest próby. A ten owoc nie jest nawet wymieniony w menu dziesięciu przykazań Bożych. Mówi to pan teraz jako mężczyzna 50-letni. Jako 15-latek też był pan tak świadomy? I tak myślowo niezależny? Teraz patrzę z perspektywy doświadczeń i wniosków. Ale wtedy rozumiałem, że inność, z którą się urodziłem, ta powierzchowna, nie może budować we mnie strachu przed życiem. I tak samo pojmowałem tę inność wewnętrzną, rozumiejąc, że dopóki nie czynię zła moimi wyborami, wszystko jest w porządku. Pozostaję w zgodzie wobec siebie i wobec świata. Ta pana odwaga i niezależność - to geny czy wychowanie? Jedno i drugie. Na pewno mam to w genach. Historia mojego ojca to historia człowieka, który urodził się w Republice Mali, przeszedł edukację francuską, trafił na Politechnikę Warszawską i był tam pierwszym ciemnoskórym studentem na wydziale elektroniki. Tak poznał moją mamę, która studiowała w Warszawie w Wyższej Szkole Pielęgniarstwa."
https://tvn24.pl/premium/uchodzcy-lgbti-czy-znajda-schronienie-w-polsce-st5735711,N/A,N/A,"Uciekają przed śmiertelnym niebezpieczeństwem. I to dosłownie, bo w kraju, z którego pochodzą, za pocałunek, spacer za rękę, seks z osobą tej samej płci mogą zapłacić najwyższą cenę. A w ""lepszym"" przypadku - zostać wychłostanym, wtrąconym do więzienia lub zapłacić karę grzywny.","Uciekają, by żyć i móc być sobą. Bez obawy o własne bezpieczeństwo. Bez konieczności nieustannego ukrywania się. Bo w kraju ojczystym są prześladowani i dyskryminowani, bo należą do określonej społeczności. Bo ich orientacja seksualna lub tożsamość płciowa komuś się nie podoba. Dokąd uciekają? Gdzie znajdują bezpieczną przystań, a nawet dom? Są w Europie kraje gościnne. Czy Polska do nich należy? Ile wniosków o azyl w związku z orientacją seksualną rozpatrzył polski Urząd do Spraw Cudzoziemców i ile takich azylów przyznał? I dlaczego wyjątkiem są Ukraińcy? Czy prześladowania ze względu na orientację seksualną mogą w ogóle stanowić przesłankę do tego, by objąć daną osobę ochroną międzynarodową? Mogą, ale w praktyce niekoniecznie stanowią. Także w naszym kraju. Według zespołu SOGICA (Sexual Orientation and Gender Identity Claims of Asylum) pracującego przy Europejskiej Radzie ds. Badań Naukowych, orientacja seksualna i tożsamość płciowa nadal są tylko dodatkową informacją w procesie przyznawania azylu. I to mimo tego, że liczba wniosków o udzielenie azylu składanych przez gejów, lesbijki, osoby biseksualne, transseksualne, interseksualne (LGBTI) rokrocznie rośnie. Zjawisko to nasiliło się tak bardzo, że nawet otrzymało swoją nazwę - pink migration (różowa migracja). Wciąż jednak osoba, która ucieka na przykład z Czeczenii czy Afganistanu prędzej otrzyma ochronę międzynarodową ze względu na sytuację polityczną aniżeli ze względu na orientację seksualną. Albo ktoś, kto wyjechał z Ukrainy, raczej dostanie status uchodźcy, bo w jego kraju toczy się wojna, a nie dlatego, że jego tożsamość płciowa nie jest respektowana. Co zaskakuje, bo przecież mechanizmy i regulacje prawne pozwalające na objęcie ochroną międzynarodową takiej osoby wypracowane zostały już lata temu. Artykuł 1 Konwencji genewskiej dotyczącej statusu uchodźców stanowi, że termin ""uchodźca"" odnosi się do każdej osoby, która ""na skutek uzasadnionej obawy przed prześladowaniem z powodu swojej rasy, religii, narodowości, przynależności do określonej grupy społecznej lub z powodu przekonań politycznych przebywa poza granicami państwa, którego jest obywatelem (…)"". Również artykuł 21 Karty praw podstawowych Unii Europejskiej zakazuje dyskryminacji ze względu na orientację seksualną. Także Polska na mocy ustawy z dnia 13 czerwca 2003 r. o udzielaniu cudzoziemcom ochrony na terytorium Rzeczypospolitej Polskiej uregulowała (przynajmniej formalnie) tę kwestię. - Cudzoziemcowi nadaje się status uchodźcy, jeżeli na skutek uzasadnionej obawy przed prześladowaniem w kraju pochodzenia z powodu rasy, religii, narodowości, przekonań politycznych lub przynależności do określonej grupy społecznej nie może lub nie chce korzystać z ochrony tego kraju - zaznacza Anna Kabulska z Biura Rzecznika Praw Obywatelskich. A osoby LGBTI należą właśnie do określonej grupy społecznej. Grupy nierzadko prześladowanej ze względu na swoją nieheteronormatywność, inność, odstępstwo od odgórnie obowiązującej normy, którą narzuca reżimowa władza bądź radykalnie konserwatywne w tym zakresie społeczeństwo. No bo czym innym jak nie prześladowaniem właśnie nazwać pozbawianie kogoś wolności lub nawet wymierzanie kary śmierci za bycie osobą homoseksualną? Mamy XXI wiek, a zachowania homoseksualne w wielu regionach naszego globu wciąż są penalizowane. Według raportu z 2019 roku State-sponsored homophobia przygotowanego przez ILGA (International Lesbian, Gay, Bisexual, Trans and Intersex Association) aż 68 krajów świata posiada przepisy kryminalizujące stosunki homoseksualne. W 2006 roku takich krajów było aż 92. Są to przede wszystkim państwa afrykańskie (32) i azjatyckie, leżące w rejonie Bliskiego Wschodu (21). Ale też niektóre państwa Ameryki Łacińskiej (9) i Oceanii (6)."
https://tvn24.pl/premium/lgbt-w-hitlerowskich-niemczech-homoseksualisci-skazywani-na-oboz-koncentracyjny-st5736136,N/A,N/A,"Paragraf 175 - wstyd i przez wiele lat nieuregulowana wina Niemiec. Przepis, który pozwalał aresztować, wymierzyć wyrok więzienia, a nawet wysłać na niechybną śmierć każdego, komu udowodniono homoseksualność. Prawdopodobnie nigdy nie poznamy pełnej skali tragedii jego ofiar.","To mogła być piękna historia miłosna. Obaj mieli niewiele ponad dwadzieścia lat, obaj poznali się przez przypadek. Uczucie wybuchło z ogromną siłą. Heinz opisywał potem, że spotkał Freda na uczelni w Wiedniu. ""Zamierzał dokończyć rozpoczęte w Niemczech studia lekarskie na światowej sławy wiedeńskiej Akademii Medycznej. Jego energiczna, choć także subtelna osobowość, męski wygląd, sukcesy sportowe, jak również nad wyraz obszerna wiedza zrobiły na mnie takie wrażenie, że od razu uległem jego urokowi. Także ja, ze swoim wiedeńskim wdziękiem i uczuciowością, musiałem mu się spodobać. Ponadto miałem, jak i on, atletyczną sylwetkę sportowca, co na pewno też na niego podziałało"" - wspominał. Poznali się jednak w najgorszych dla siebie czasach, w najgorszym ku temu miejscu. Był koniec roku 1938, Austria trafiła pod panowanie hitlerowskich Niemiec, a Fred był synem ważnego dygnitarza nazistowskiego. Heinz nie miał wtedy świadomości, czym może dla niego skończyć się związek z Fredem. Podobnie nie myślał o tym Fred. ""Byliśmy ze sobą bardzo szczęśliwi, snuliśmy wspólne plany na przyszłość, wierząc, że się nigdy nie rozstaniemy"" - opisywał Heinz. Ale wówczas dało o sobie znać totalitarne państwo. ""Był piątek, około 13.00, niemal równo rok po tym, jak Austria stała się jedynie Ostmark, Marchią Wschodnią, kiedy w naszym domu dwa razy odezwał się dzwonek do drzwi"" - relacjonował. ""Krótko, ale - jak mi się zdawało - zdecydowanie, nawet władczo. Gdy otworzyłem, mężczyzna w kapeluszu z miękkim rondem i skórzanym płaszczu, rzuciwszy krótko: 'Gestapo!', wręczył mi kartkę z wezwaniem na przesłuchanie"". Dwa tygodnie później Heinz stanął przed sądem i został skazany. Za współżycie seksualne z osobą tej samej płci usłyszał wyrok sześciu miesięcy ciężkiego więzienia zaostrzonego o karną głodówkę. Rudolf miał dwadzieścia lat, kiedy pierwszy raz ujrzał Wernera. Szedł akurat z przyjaciółkami przez rynek w Meuselwitz, małym miasteczku położonym niedaleko Lipska. ""To był cudownie piękny jasnowłosy chłopiec. Zabrakło mi słów"" - opisywał wrażenie, jakie na nim zrobił. ""Wprost oszalałem z zachwytu"" - zauroczony, nie mógł przestać o nim myśleć. W niedzielę spostrzegł go na pobliskim kąpielisku. ""Stał nad basenem w długim płaszczu kąpielowym, a ja myślałem tylko o tym, jak do niego zagadać"" - relacjonował. ""Podbiegłem, ale nie znalazłem słów, więc go po prostu zepchnąłem do wody. Płaszcz kąpielowy utrudniał mu ruchy, na szczęście zaraz go chwyciłem i wyciągnąłem. Chłopak nie zezłościł się, nie robił mi wymówek, tylko się śmiał. Pewnie też mu się spodobałem. Potem zdjąłem z niego płaszcz kąpielowy i poszedłem z nim pod prysznic. Umyłem go i wytarłem ręcznikiem. To mu się spodobało. Spytałem go więc, co będziemy robić wieczorem, a on odparł: 'Nie wiem, spotkamy się?'"" - wspominał. Spotkali się. Potem widywali coraz częściej - a zauroczenie szybko przerodziło się w miłość. Nie kryli się ze swoim związkiem. Nie zdawali sobie sprawy, co może im grozić, byli do tego stopnia beztroscy i nieostrożni, że zamieszkali razem - pokój w swoim domu wynajęła im zaprzyjaźniona wdowa, Helene Mahrenholz. Oddała im nawet swoją sypialnię z dużym małżeńskim łożem, w którym kiedyś spała z mężem."
https://tvn24.pl/premium/prawa-osob-lgbt-polska-nisko-w-rankingu-ilga-europe-rozmowa-z-adwokatem-filipem-rakiem-st5736185,N/A,N/A,"Myślę, że wiara nie stoi na przeszkodzie ustanowieniu gwarancji praw człowieka i szacunku dla osób LGBTIQ - mówi adwokat Filip Rak. Wskazuje na jeden z najbardziej katolickich krajów w Europie - Maltę, która znalazła się najwyżej w rankingu ILGA Europe.","Filip Rak jest adwokatem, w latach 2021-2022 w Biurze Rzecznika Praw Obywatelskich zajmował się przeciwdziałaniem dyskryminacji osób LGBTIQ. W rozmowie z reporterką TVN24 Karoliną Wasilewską opowiada o prawach człowieka w kontekście sytuacji osób LGBTIQ. Jako wzór do naśladowania wskazuje Maltę - państwo głęboko religijne. - Na Malcie są odpowiednie regulacje: jest pełna ochrona przeciwko dyskryminacji, przeciwko przestępstwom z nienawiści, jest zakaz terapii konwersyjnej - podkreśla. Karolina Wasilewska: czym, pana zdaniem, jest rodzina? Filip Rak: Warto przyjrzeć się faktom i sytuacji społecznej. Są rodziny odbiegające od modelu ""matka, ojciec, dziecko/dzieci"". I w takich rodzinach też jest miłość, przywiązanie i opieka. To mogą być różne sytuacje: samotni rodzice, dwie osoby tej samej płci, które wychowują wspólnie dziecko, więcej osób wychowujących dziecko. Rolą państwa jest włączenie do pojęcia rodziny wszystkich, którzy potrzebują opieki. Statystyki pokazują, że nawet około 50 tysięcy dzieci wychowuje się w rodzinach LGBT+. A państwo zamyka na nie oczy. Z prawnego punktu widzenia jako rodzina są niewidzialni. Ich rodzice nie mają podstawowych praw na przykład do sformalizowania związku, co dałoby poczucie bezpieczeństwa nie tylko partnerom, ale całej rodzinie. Widzi pan tu rolę dla Pełnomocnika Rządu do Spraw Równego Traktowania? Tak - z tą sprawą do pełnomocniczki zwracał się między innymi Rzecznik Praw Obywatelskich. Korespondencja dotyczyła przede wszystkim Krajowego Programu Działań na Rzecz Równego Traktowania do 2030 roku. To niezwykle ważny dokument, opisujący politykę państwa na rzecz inkluzywności [przeciwieństwo wykluczenia - red.], równości społecznej i zapewnia możliwość włączenia wszystkich kategorii osób, które żyją w naszym społeczeństwie, a różnią się między sobą, w życie wspólnoty państwowej i zapewnienie zaspokojenia ich specyficznych potrzeb. W tym dokumencie prawie żadne istotne postulaty co do ochrony praw osób LGBTIQ nie są wzięte pod uwagę. Słowa ""orientacja seksualna"" padają w tym dokumencie wielokrotnie, jako jedne z zakazanych cech dyskryminacji, ale nie zawierają żadnych istotnych rozwiązań, które mogłyby poprawić sytuację osób LGBT+. O jakie postulaty chodzi? To postulaty wielokrotnie zgłaszane przez organizacje pozarządowe, instytucje takie jak RPO, Parlament Europejski, Rada Europy czy inne instytucje zajmujące się prawami człowieka. Zacząłbym od sprawy bardzo istotnej - bezpieczeństwa osobistego i wprowadzenia ochrony prawno-karnej przed przestępstwami z nienawiści ze względu na orientację seksualną, tożsamość płciową i cechy płciowe. Nie ma jej w Polsce? Problem polega na tym, że polskie przepisy karne nie wymieniają osób LGBT+. Na przykład artykuł 256 Kodeksu karnego, który przewiduje karę za nawoływanie do nienawiści wyłącznie na tle narodowościowym, etnicznym, rasowym i wyznaniowym. W związku z tym, że zwykłe zniesławienie jest ścigane z oskarżenia prywatnego, a nie publicznego, to zawsze na osoby LGBT+, pokrzywdzone mową nienawiści, spada ciężar przeprowadzenia wszystkich dowodów i pociągnięcia sprawców do odpowiedzialności. Nikt tutaj nie przeprowadzi śledztwa z urzędu - ani prokuratura, ani policja. To samo, jeśli chodzi o naruszenie nietykalności cielesnej - jeśli dochodzi do niego na tle orientacji seksualnej lub tożsamości płciowej, ściganie karne odbywa się w trybie prywatnego aktu oskarżenia. Inaczej jest, jeśli do tego samego czynu dochodzi z uwagi na rasę, pochodzenie narodowe czy wyznanie. Dopiero wtedy prokuratura i policja działają z urzędu. Obecna pełnomocniczka rządu odpowiadała przecież RPO, że nie ma potrzeby rozszerzać tych zapisów o orientację seksualną czy tożsamość płciową. To prawda. Rok temu właśnie tak odpowiedziała Rzecznikowi Praw Obywatelskich Anna Schmidt. Trzeba jednocześnie powiedzieć o statystykach, które pokazują, że liczba przestępstw z nienawiści ze względu na orientację seksualną czy tożsamość płciową w ostatnich latach wzrosła."
https://tvn24.pl/premium/milo-historia-zycia-i-smierci-st5737399,N/A,N/A,"Milo nie miało myśli erotycznych. Tak boleśnie myślało o własnym ciele, że nie potrafiło myśleć o nim w towarzystwie innych ciał. Ale żeby zmienić ciało, musiało odpowiedzieć u psychologa na pytania: Od kiedy się masturbujesz? Jak to robisz? O czym wtedy myślisz? W jakiej pozycji uprawiasz seks? Jak się całujesz? Milo było rozdarte, nie lubiło kłamać.","Tekst został opublikowany 31 października 2019 roku. Przypominamy go w ramach czerwcowego wydania Magazynu TVN24 - Pride.  Pamiętamy Milo. *** Długo się do tego przygotowywało. Zapuściło włosy, zaczęło malować paznokcie, w sklepie wybierało damskie bluzki, ""popatrz, mamo, to mi się podoba"". Dawało sygnały. Sondowało, czy może im to już powiedzieć wprost. Myślało, że widzieli, że coraz mniej przypomina chłopca i że to tolerowali. Najpierw powiedziało mamie przez telefon. - Przyjedź, to porozmawiamy - powiedziała mama. Przyjechało kilka miesięcy później. Długo się przygotowywało do tego Bożego Narodzenia 2018 roku. Przy stole siedziało z mamą i dziadkiem. Babcia zmarła trzy lata wcześniej, a taty w tym domu nigdy nie było. Mama nie potrafi dzisiaj przytoczyć słów, które padły na tej Wigilii, ale pamięta, że dziadek się zdenerwował i że rozmowa brzmiała mniej więcej tak: - Czuję się raczej kobietą - powiedziało jej jedyne dziecko, które dla jej ojca było jak jedyny syn. - Nie bądź głuptasem - odpowiedział dziadek. - Nie mów do mnie jak do mężczyzny, nie jestem mężczyzną - mówiło dziecko. Dziadek: - Miłosz, skończ już z tymi żartami. - Nie podoba mi się, jak się do mnie zwracasz w ten sposób. Jestem Milena. Wtedy dziadek powiedział: - I tak zrobimy z ciebie mężczyznę. A dziecko zaczęło płakać. Mama powiedziała: - Muszę wyjść. Jak wrócę, to porozmawiamy. Miało 23 lata. Pracowało i mieszkało daleko od domu rodzinnego. Było niezależne. Wstało od stołu, poszło na dworzec i już nigdy nie wróciło do Złotowa. W powiatowym miasteczku na północnym skraju Wielkopolski więcej mistrzów świata nie było. W internecie na zawsze pozostanie informacja ze zdjęciem osoby w dżinsach, marynarce, białej koszuli i krawacie, z krótko ostrzyżonymi włosami i ledwo zarysowanym wąsem, że ""absolwent liceum ogólnokształcącego w Złotowie, Milosz, uzyskał najlepszy wynik z wszystkich startujących i zajął pierwsze miejsce w świecie"". Była to XII Olimpiada Lingwistyki Matematycznej w Pekinie w 2014 roku, 152 uczestników z 28 krajów przekładało teksty z języków benabena, kiowa, engenni, gbaya, posługując się ogólną wiedzą językoznawczą oraz syntetycznym i analitycznym myśleniem. Ale nie ma już osoby o tym imieniu. Na grobie w Złotowie wypisane jest: Milo Andrea z orientacyjną datą śmierci 15 maja 2019 roku. - Pamięta pani Milo? - pytam dyrektorkę złotowskiego liceum. - Dla mnie to był wtedy Miłosz - mówi Katarzyna Cielas, która była wychowawczynią Milo i nauczycielką matematyki. - Jak mogłabym go nie pamiętać. Uzyskał największe osiągnięcie naukowe w historii naszej szkoły. Miał doskonałą pamięć i olbrzymią wiedzę. Stworzył własny język, słowa, gramatykę. Rozwiązując skomplikowane zadania matematyczne, nie upierał się przy swoim sposobie rozumowania, jak wielu moich zdolnych uczniów. Ciągle się rozwijał, ciągle coś przyswajał. Jak usłyszał, że asteroida przeleci w pobliżu planety, zaraz siadał do przeglądania stron naukowych w internecie. Cielas dużo czasu spędziła z Milo, jeździli po Polsce na konkursy matematyczne i eliminacje do olimpiady. - Pamiętam, jak pierwszy raz kasował bilet w tramwaju. Miał 18 lat. Dzieci z naszego miasta raczej nie korzystają z komunikacji publicznej, chociaż podróżują po całym świecie. Ale inne by udawały, że już to robiły, a Miłosz cieszył się jak dziecko. Mówił to, co czuł, także przykre rzeczy. Żył w swoim świecie. Pamiętam, jak musieliśmy przekonywać jego rodzinę, że Miłoszowi nic złego się nie stanie na spływie kajakowym. Ze szkoły często odbierał go dziadek. To do dziadka najpierw zadzwonił, jak wygrał olimpiadę we Wrocławiu. Dlatego była zaskoczona, gdy Milo wyjechało studiować na politechnikę do Poznania, a na drugim roku - na wymianę studentów do Finlandii, na sześć miesięcy. - On, taki wycofany społecznie, odważył się - mówi Cielas. - Po zrobieniu dyplomu inżyniera z informatyki zrezygnował ze studiów magisterskich. Wybrał pracę. Skończyłby te studia spacerowo, ale to mogło też świadczyć o jego dojrzałości. Dokonywał wyborów. Dorósł. - Ostatni raz widziałam go na ognisku absolwentów - wspomina nauczycielka. - To było w czerwcu, Miłosz był po trzecim roku studiów, a we wrześniu zobaczyliśmy na Facebooku jego nowe zdjęcie. Wszyscy byliśmy w szoku. Dłuższe fioletowe włosy, łagodniejsze rysy twarzy."
https://tvn24.pl/polska/warszawa-jakub-kwiecinski-i-dawid-mycek-walcza-o-uznanie-malzenstwa-do-sprawy-wlaczyla-sie-prokuratura-regionalna-st5735614,Walczą o zalegalizowanie małżeństwa w Polsce. Jakub i Dawid: dostaliśmy przykry prezent na rocznicę od Zbigniewa Ziobry,"2 czerwca 2022, 16:00","Od 2018 roku Jakub Kwieciński i Dawid Mycek walczą o zalegalizowanie w Polsce aktu ich małżeństwa, które zostało zawarte na portugalskiej Maderze. Transkrypcji odmówił urząd stanu cywilnego, urząd wojewódzki, do którego złożyli skargę, i Wojewódzki Sąd Administracyjny w Warszawie, do którego się odwołali. Para szuka sprawiedliwości w Naczelnym Sądzie Administracyjnym, ale wcześniej do sprawy włączyła się Prokuratura Regionalna w Warszawie. Śledczy wnoszą do sądu o oddalenie kasacji i wskazują, że małżeństwo osób tej samej płci w polskim systemie prawnym jest niemożliwe.","Małżeństwo zawarli na Maderze 9 czerwca 2017 roku. Jakub w rozmowie z tvn24.pl opowiada, że było to możliwe dzięki wsparciu Polki walczącej o równouprawnienie. - Pomogła nam bezinteresownie. Dzięki niej udało się wszystko sprawnie załatwić - podkreśla. Dawid dodaje, że w 2018 roku rozpoczęła się batalia o uznanie w Polsce aktu małżeństwa. Walka właśnie wchodzi w decydującą fazę - Naczelny Sąd Administracyjny ma stwierdzić, czy urząd stanu cywilnego słusznie odmówił im transkrypcji, czyli rejestracji w Polsce małżeństwa zawartego za granicą. Miesiąc przed rozprawą dowiedzieli się, że w postępowanie administracyjne włączyła się Prokuratura Regionalna w Warszawie, która wnosi o to, żeby NSA podjął niekorzystną dla pary decyzję. - Dowiedzieliśmy się o piśmie z prokuratury na tydzień przed naszą rocznicą. Taki prezent od Zbigniewa Ziobry - mówi Jakub. Dawid: - To strasznie przykre, bo nasze zaangażowanie nie ma nic wspólnego z jakąkolwiek działalnością przestępczą. Walczymy o równość, o prawo do funkcjonowania, które jest dostępne dla wszystkich osób heteroseksualnych. O dziedziczenie, o wspólnotę majątkową. Gdzie tu miejsce dla prokuratury? - pyta mężczyzna. Pismo, w którym Prokuratura Regionalna w Warszawie włącza się do sprawy i wnosi o uchylenie skargi kasacyjnej złożonej przez małżonków, trafiło do Naczelnego Sądu Administracyjnego. OGLĄDAJ TVN24 W INTERNECIE NA TVN24 GO - O aktywności prokuratury dowiedzieliśmy się od sądu. Zastępca prokuratora regionalnego w Warszawie, prokurator Paweł Szpringer podnosi, że małżeństwo w Polsce to jedynie związek mężczyzny i kobiety, dlatego - w jego opinii - Naczelny Sąd Administracyjny powinien oddalić kasację. Opiera się przy tym na artykule 18. Konstytucji RP, który mówi o ochronie małżeństwa rozumianego jako związek mężczyzny i kobiety - przekazuje pełnomocnik małżeństwa Adam Kuczyński. Naczelny Sąd Administracyjny wyznaczył rozprawę na 6 lipca. Dla mecenasa Kuczyńskiego działanie prokuratury jest próbą wywarcia presji na sąd. - Prokuratura, podobnie jak Rzecznik Praw Obywatelskich, może włączyć się do sprawy na każdym etapie. Zastanawiające jest jednak to, że robi to bardzo konsekwentnie w sprawach, które pozostają w osi zainteresowania bezpośredniego zwierzchnika, czyli ministra Zbigniewa Ziobry - mówi mecenas. Jego zdaniem aktywność prokuratury w podobnych sprawach jest coraz większa. - Z tego co wiem, prokuratorzy starają się monitorować podobne sprawy już na etapie urzędów stanu cywilnego i jak najszybciej się włączać. Pojawienie się prokuratury może sprawiać wrażenie, że osoby chcące zalegalizować swój związek w Polsce robią coś złego, coś nagannego - komentuje prawnik. Z prośbą o rozmowę w sprawie pisma zadzwoniliśmy do sekretariatu prokuratora Szpringera. Odesłał on nas jednak do biura prasowego. - Potwierdzam, że takie pismo zostało złożone. Zostało wysłane w styczniu tego roku - przekazuje Marcin Saduś, rzecznik Prokuratury Regionalnej w Warszawie. Dodaje, że prokuratura od trzech lat prowadzi monitoring dotyczący transkrypcji aktów małżeństw zawartych za granicą przez pary jednopłciowe. Czytaj też: Jakub i Dawid walczą o rejestrację własnego ślubu - Staramy się włączać w te sprawy. Obecnie jesteśmy zaangażowani w dwie. Aktywności te podejmujemy w związku z klauzulą porządku publicznego - wskazuje prokurator Saduś. Jakub Kwieciński i Dawid Mycek w 2018 roku usłyszeli w urzędzie stanu cywilnego, że transkrypcja jest niemożliwa. - W formularzu jest rubryka na dane mężczyzny i kobiety, a więc nie zakłada się małżeństwa osób tej samej płci. Odwołaliśmy się do urzędu wojewódzkiego - opowiada Jakub Kwieciński. Wojewoda decyzję podtrzymał, więc sprawa trafiła w 2019 roku do wojewódzkiego sądu administracyjnego. Sąd, chociaż jego wyrok był dla małżonków niekorzystny, to w uzasadnieniu stwierdził, że choć związki osób tej samej płci nie istnieją w polskim prawie, to Konstytucja nie zabrania ich zalegalizowania. I że rządzący mogą to zrobić - zwykłą ustawą. - To było jak światło w tunelu, pokazujące, że nasza walka nie tylko ma sens, ale też, że zwycięstwo nie jest aż tak odległe - mówi Jakub Kwieciński. Jego mąż przyznaje jednak, że przedłużająca się walka o zalegalizowanie w Polsce ich związku jest bardzo wyczerpująca. - Mamy momenty zwątpienia, przyznaję. Zastanawiam się, tak po ludzku, dlaczego tacy ludzie jak Zbigniew Ziobro poświęcają tyle miejsca i czasu ludziom, którzy nie chcą nikomu robić krzywdy. To po prostu strasznie smutne - przyznaje Dawid Mycek. Para planuje powołać do życia projekt ""Nielegalni"", który będzie pomagał parom LGBTQ+ wziąć ślub za granicą. - Będzie to specjalna platforma pomagająca organizacyjnie, prawnie i finansowo spełniać marzenia o ślubie takim parom jak my - mówi Dawid Mycek. W tym celu para rozpoczęła zbiórkę w internecie."
https://tvn24.pl/kultura-i-styl/elliot-page-w-wywiadzie-dla-esquire-bylem-zmuszony-do-noszenia-sukienki-na-czerwonym-dywanie-st5734842,"Elliot Page zmuszony do noszenia sukienki na czerwonym dywanie. ""Ludziom łatwo jest przewracać oczami""","2 czerwca 2022, 12:24","Aktor Elliot Page udzielił wywiadu magazynowi dla mężczyzn ""Esquire"". Opowiedział o sytuacji, która miała miejsce jeszcze przed jego coming outem. W trakcie premiery filmu ""Juno"" producenci filmu zmusili go do założenia sukienki, mimo że chciał ubrać się w garnitur.","Elliot Page wziął udział w sesji zdjęciowej do męskiego magazynu ""Esquire"". Zdjęcia wykonał znany fotograf Ruven Afanador. Aktor znalazł się na okładce letniego wydania i udzielił obszernego wywiadu. Opowiedział o tym m.in., jak czuł się przed coming outem i tranzycją, kiedy to grał role kobiece. Zwłaszcza jedno wydarzenie odcisnęło się na jego psychice. Producenci filmu ""Juno"" zmusili aktora do założenia sukienki podczas premiery na Międzynarodowym Festiwalu Filmowym w Toronto w 2007 roku. Za rolę w filmie ""Juno"" Eliot Page był nominowany do Oscara. Udział w produkcji otworzył 20-letniemu wówczas aktorowi drogę do wielkiej kariery. Później zagrał między innymi w ""Incepcji"" i w ""Zakochanych w Rzymie"" Woody'ego Allena. Mimo że kariera kwitła, aktor nie był szczęśliwy. Ukrywał przed otoczeniem, że nie czuje się kobietą. ""Kiedy miałem dwadzieścia kilka lat, nie potrafiłem powiedzieć innym, jak źle ze mną jest. Moje marzenia się spełniały, ale kiedy kręciliśmy 'Incepcję', prawie nie wychodziłem z hotelu"" - wspomina. ""Miałem problemy z odżywianiem, depresję, lęki, kilka ataków paniki, kilka razy straciłem przytomność. Nie mogłem normalnie funkcjonować. Nie wyobrażałem sobie starzenia się jako kobieta"". Aktor wspomina też, że miał w tym czasie myśli samobójcze. Jeśli doświadczasz problemów emocjonalnych i chciałabyś/chciałbyś uzyskać poradę lub wsparcie, tutaj znajdziesz listę organizacji oferujących profesjonalną pomoc - zarówno dzieciom, jak i dorosłym. Następnie Page opowiedział, jak czuł się podczas premiery filmu ""Juno"". Aktor chciał założyć na to wydarzenie garnitur, jednak producenci zażądali, żeby nosił sukienkę. ""Ludziom łatwo jest przewracać oczami na takie problemy. Ale wiecie co? To było wyjątkowo pop***lone"" - skomentował. Przyznał też, że nie powinien tak łatwo godzić się na te żądania, a każdy powinien mieć prawo ubierać się na takie wydarzenia tak, jak uważa. - Jest też wiele heteroseksualnych kobiet cispłciowych (osoba, której płeć fizyczną jest tożsama z odczuwaną płcią - red.), które nie lubią nosić sukienek - stwierdził."
https://tvn24.pl/polska/marta-warchol-caluje-sie-z-partnerka-na-tle-zniszczonych-plakatow-homofobiczna-akcja-przerodzila-sie-w-manifest-poparcia-dla-osob-lgbt-5734021,Marta Warchoł: nie zasprejujecie nas. Homofobiczna akcja przerodziła się w manifest poparcia dla osób LGBT,"1 czerwca 2022, 16:35",Kilka dni temu w sieci pojawiło się nagranie starszego mężczyzny zamazującego sprejem wizerunki całujących się par jednopłciowych. W odpowiedzi na ulicach Warszawy spontanicznie zorganizowano kilka akcji wspierających osoby LGBT.,"Z okazji przypadającego w czerwcu Miesiąca Dumy LGBT na okładkach najświeższego wydania magazynu ""Vogue Polska"" (dwóch do wyboru) pojawiły się zdjęcia całujących się par jednopłciowych. Czerwcowy numer promowały rozwieszone na mieście plakaty z obiema okładkami. I właśnie te plakaty - a konkretnie te przy ul. Mokotowskiej w Warszawie - postanowił 29 maja zamazać sprejem starszy mężczyzna, którego na gorącym uczynku przyłapała przechodząca obok spacerowiczka. ""Zwróciłam się do tego mężczyzny z pytaniem: dlaczego pan to robi? A on się nie odezwał, więc [...] zaczęłam go nagrywać i po raz kolejny zadałam pytanie: czemu pan to zamazuje? Mężczyzna [...] udawał, że nie widzi i nie słyszy mnie, robił dalej swoje. Bałam się podejść bliżej, bo ulica była pusta i nie wiedziałam, co może zrobić, czy zaraz mnie nie potraktuje tym sprejem"" - relacjonuje sytuację portalowi NOIZZ.pl Marta Pajor. Wandal wkrótce oddalił się, jak gdyby nigdy nic, ale świadkini zdarzenia wrzuciła nagranie do internetu. W mediach społecznościowych zawrzało. W odpowiedzi na homofobiczną akcję reporterka TVN24 Marta Warchoł zapozowała do zdjęcia, całując się ze swoją partnerką na tle zniszczonych plakatów. Fotografię umieściła na swoim koncie na Instagramie, opatrując ją podpisem: ""To się nie uda. Nie zasprejujecie nas - osób nieheteronormatywnych. [...] w centrum grasuje senior-homofob. W centrum stolicy kraju w Europie. Jak wiele nienawiści zostało wpompowanych w Polaków przez ostatnie lata? I jak długo mamy jeszcze obserwować tego konsekwencje? [...] My nie planujemy się poddawać i Wy też nie pozwólcie, żeby ktoś Was stłamsił"". Gest dziennikarki poparła Kampania Przeciw Homofobii. Zainspirował on też aktywistę Miko Czerwińskiego do zorganizowania spontanicznego happeningu ""A ty całuj mnie - kiss in protest"". W opisie wydarzenia na Facebooku organizator napisał: ""Nie wiem jak wy, ale ja chcę okazywać uczucia w mieście, w którym żyję. Chcę móc pocałować osobę tej samej płci. I żaden sprej tego nie zakryje"". Pod tymi słowami symbolicznie podpisało się kilkadziesiąt par, które w poniedziałkowy wieczór fotografowały swoje pocałunki na tle pomazanych plakatów. Wśród nich znalazły się również Julia Sobczyńska, finalistka programu ""Top Model"", i jej partnerka Judyta Mliczek. To właśnie one zaproszone zostały przez ""Vogue Polska"" na sesję, której efektem była jedna z okładek czerwcowego wydania magazynu. Happening Czerwińskiego to nie jedyna tak wyrazista akcja sprzeciwiająca się homofobicznemu działaniu starszego mężczyzny. Ulicami Warszawy przeszła też grupa studentek i studentów w sukniach ślubnych. - My również uznaliśmy, że musimy zareagować na ataki na okładkę ""Vogue"" - mówi ""Gazecie Wyborczej"" Bartek Kiełbowicz, odpowiedzialny m.in. za podmienianie etykiet w sklepach sieci Leroy Merlin i Auchan, które po inwazji Rosji na Ukrainę nadal prowadziły działalność na terytorium agresora. We wtorek po południu on i jego podopieczni z pracowni rysunku warszawskiej ASP włożyli suknie ślubne i przeprowadzili swój “marsz wolności i swobody” m.in. pod Zachętą, ministerstwem kultury i Pałacem Prezydenckim. Pomysłodawczynią tym razem była jednak studentka Pola Rutkiewicz, która na stołecznych łamach ""Wyborczej"" tłumaczy: - Początkowo chodziło o promocję naszej wystawy końcoworocznej pod tytułem ""Bal"" i manifestację wolności. Tego, że każdy powinien mieć prawo ubierać się tak jak chce, co nie jest takie oczywiste w naszym kraju. Po wczorajszej akcji z cenzurą plakatów ""Vogue"" uznaliśmy, że ta akcja nabiera dodatkowego kontekstu i staje się tym ważniejsza. Nie zgadzamy się na życie w homofobicznym kraju. W najnowszym raporcie międzynarodowego stowarzyszenia osób LGBT ILGA-Europe Polska pod względem sytuacji prawnej lesbijek, gejów, osób bi-, inter- i i transseksualnych wypadła najgorzej ze wszystkich krajów Unii Europejskiej, i to już trzeci rok z rzędu."
https://tvn24.pl/ciekawostki/pride-month-lgbt-co-to-znaczy-dlaczego-czerwiec-jest-miesiacem-dumy-st5730617,"Miesiąc dumy LGBT. ""Chodzi o dumę z tych, którzy jako pierwsi odważyli się walczyć o swoje prawa""","1 czerwca 2022, 7:03","Miesiąc dumy osób LGBT+ obchodzony jest w czerwcu na całym świecie od kilkudziesięciu już lat. Mimo to wiele osób wciąż jeszcze nie ma pewności, czego właściwie ta duma dotyczy, skąd się wzięła tęczowa flaga albo czemu tak często zobaczyć ją można właśnie w czerwcu.","Czerwiec został wybrany na miesiąc dumy wcale nie dlatego, żeby było podczas organizowanych licznie marszów równości było ciepło i ładnie. Chodzi raczej o upamiętnienie zamieszek, do których doszło nad ranem 28 czerwca 1969 r. w Nowym Jorku. A konkretnie w przyjaznym gejom barze Stonewall Inn w dzielnicy Greenwich Village na Manhattanie. Osoby otwarcie przyznające się do homoseksualizmu były wówczas traktowane gorzej niż większość społeczeństwa przez władzę nie tylko w kwestiach prawnych, ale też poprzez akcje takie jak ta w Stonewall Inn. Lokal - podobnie jak inne, podobne - regularnie nawiedzany był przez policję. Tym razem pretekstem miała być sprzedaż alkoholu bez niezbędnej licencji, ale ""przy okazji"" funkcjonariusze (z czego tylko jeden umundurowany) w upokarzający sposób przepytywali obecne na miejscu osoby, a następnie pojedynczo wypuszczali je na zewnątrz. Ci, którzy wyszli, zaczęli się gromadzić na ulicy przed wejściem do budynku. Gdy w pewnym momencie siłą wyprowadzono z niego kilkoro ludzi - w tym drag queens - i próbowano wepchnąć ich do policyjnej furgonetki, liczący już kilkaset osób tłum zaczął skandować ""we want freedom"" i ""gay power"" (ang. ""chcemy wolności"" i ""siła gejów""), a w przedstawicieli władzy poleciały kamienie, butelki i śmieci. Następnego dnia pod Stonewall Inn doszło do kolejnego protestu, z tym że wzięło w nim udział znacznie więcej, bo aż kilka tysięcy ludzi. Wypisywali na murach hasła takie jak ""drag power"" czy ukuty rok wcześniej slogan ""gay is good"" (ang. gejowskie jest dobre). W okolicy wybuchło kilka pożarów, a w celu zaprowadzenia porządku ściągnięto na miejsce dodatkowych 400 funkcjonariuszy policji. Przepychanki z nimi trwały wiele godzin. W kolejnych dniach również dochodziło do zamieszek, choć już nie na tak dużą skalę. Był to pierwszy tego rodzaju protest przeciw niesprawiedliwemu traktowaniu osób LGBT w historii. Wcześniej oczywiście istniały organizacje walczące o prawa lesbijek i gejów, skupiały się one jednak głównie na próbach udowodnienia, że homoseksualiści nie różnią się aż tak bardzo od heteroseksualistów. Ewentualne manifestacje były bardzo stonowane, nie starano się ich w żaden sposób nagłaśniać. Po wydarzeniach w Greenwich Village wszystko się zmieniło.  - Do czasu Stonewall w kraju było 50-60 grup gejowskich. Rok później było ich co najmniej półtora tysiąca - mówił działający w latach 50. na rzecz osób homoseksualnych aktywista Frank Kameny. Już miesiąc po zamieszkach utworzono choćby Gay Liberation Front (ang. Front Wyzwolenia Gejów), którego członkowie wzorowali się m.in. na ruchach walczących o prawa kobiet, spotykając się z politykami czy przerywając ich wystąpienia publiczne w celach konfrontacyjnych, a także organizując protesty. Po Stonewall zmieniła się również formuła manifestacji. W rocznicę rozruchów, 28 czerwca 1970 r., odbył się pierwszy marsz Gay Pride w historii. Władze Nowego Jorku wydały na niego pozwolenie zaledwie 2 godziny przed rozpoczęciem parady, a całość trwała krócej, niż planowano, z obawy przed reakcjami przechodniów, ale ostatecznie maszerujący nie spotkali się z większym sprzeciwem. Wkrótce marsze równości zaczęły być organizowane też w innych miastach i krajach. Obecnie łączą w sobie często element aktywistyczny (walkę o równe traktowanie osób o różnej orientacji czy tożsamości płciowej) oraz artystyczny (ekspresja tożsamości poprzez utrzymane w charakterystycznej estetyce stroje czy platformy z muzyką, tancerzami i drag queens). Oprócz kolorowych parad w czerwcu odbywają się inne promujące równość i tolerancję wydarzenia, np. wystawy i prelekcje uwrażliwiające na problemy osób LGBT. Czerwiec został oficjalnie ogłoszony miesiącem ich dumy (ang. Pride Month) po raz pierwszy przez prezydenta USA Billa Clintona w 1999 r. Barack Obama powtarzał jego gest co roku w latach 2009-16. Nawet Donald Trump, jako pierwszy republikański prezydent Stanów Zjednoczonych, uznał obchody miesiąca dumy w 2019 r., aczkolwiek zrobił to nie formalnie, lecz tylko na Twitterze. ZOBACZ W TVN24 GO: W programie ""Bez polityki"" Andrzej Szwan, występujący jako Lulla la Polaca, wspominał swoje dzieciństwo oraz początki jako drag queen. A dlaczego akurat ""duma""? Na to pytanie aktywista Tom Limoncello polecił odpowiadać: ""ponieważ biseksualna kobieta Brenda Howard pomyślała, że powinno tak być"". Była ona organizatorką pierwszej parady Gay Pride i towarzyszących jej wydarzeń, nazywaną przez wielu ""Matką Dumy"" (ang. Mother of Pride). Nie chodzi o dumę z bycia osobą homoseksualną czy transseksualną, jak to przedstawiają niektórzy przeciwnicy całej idei, którzy argumentują, że nie można być dumnym z czegoś, na co nie ma się wpływu. Chodzi o dumę z tych, którzy jako pierwsi odważyli się walczyć o swoje prawa. Chodzi o też o dumę jako przeciwieństwo wstydu. ""Wstyd jest nieodłączną częścią dorastania jako osoba LGBT+. Kiedy więc mówimy, że czujemy dumę, nie jest to duma dosłowna, duma z bycia osobą LGBT - to duma z bycia taką osobą otwarcie i przetrwania. Akt buntu wobec wszechobecnego przykazu wstydu"" - pisze dla Noizz.pl Maja Heban. I dodaje: ""Miesiąc Dumy LGBT+ nie znaczy, że osoby heteroseksualne i cispłciowe (czyli takie, które nie są transpłciowe) nie mogą być z siebie dumne. Im po prostu nikt nie mówi, że ich heteroseksualność jest grzechem, który należy ukrywać, by nie zostać wyrzuconym z domu i pobitym. Na parady hetero i dumę z cispłciowości przyjdzie czas, gdy rodzice będą wyrzekali się syna nie-geja"". Najpowszechniej kojarzonym symbolem dumy i społeczności LGBT jest tęczowa flaga. Zaprojektowana przez Gilberta Bakera, pierwszy raz pojawiła się na paradzie w San Francisco w 1978 r. Początkowo było na niej osiem kolorów, z których każdy oznaczał coś ważnego dla osób LGBT:
- różowy - płeć i seksualność,
- czerwony - życie,
- pomarańczowy - zdrowie,
- żółty - blask słońca,
- zielony - naturę,
- turkusowy - magię lub sztukę,
- niebieski - harmonię,
- fioletowy - duchowość. Od 1979 r. na fladze jest sześć kolorów (bez różowego i turkusowego), razem odzwierciedlających różnorodność osób LGBT pod względem rasy, wieku czy płci. Na paradach zobaczyć też często można flagę składającą się z pasów niebieskich, różowych i białego. To z kolei symbol osób transpłciowych. Kolor niebieski w kulturze zachodniej tradycyjnie przypisany jest chłopcom, różowy - dziewczynkom, pas biały pomiędzy pozostałymi oznacza natomiast osoby, których nie da się tak łatwo ""oznaczyć"". Osobne flagi mają także lesbijki, geje, osoby biseksualne czy aseksualne. Inne symbole stosowane przez środowisko LGBT to chociażby grecka litera lambda (jej znaczenie to ""jedność pod uciskiem""), od której nazwę wzięło stowarzyszenie na rzecz osób LGBT+ Lambda Warszawa, a także czarny i różowy trójkąt. Trójkątami tymi naziści piętnowali odpowiednio lesbijki i gejów, którzy po wojnie postanowili odzyskać te symbole dla siebie i je ""odczarować"". W środowiskach homo- i biseksualnych kobiet spotkać można jeszcze symbole takie jak fiołki (od wiersza Safony) i labrys - topór o podwójnym ostrzu oznaczający samowystarczalność i feministyczną siłę. W Miesiącu Dumy zdecydowanie najczęściej jednak widoczna jest tęczowa flaga. Od 2012 r. w jej kolorach wyświetlane są niektóre wyniki wyszukiwania w Google. Firma na tęczowo zaznacza też na mapach ulice, którymi przechodzą marsze równości na całym świecie. W 2021 r. tęczowa flaga zawisła wraz z tą amerykańską na maszcie ambasady USA w Polsce. Solidarność z osobami LGBT+ poprzez wykorzystanie barw tęczy manifestuje też wiele firm i sklepów. I choć niektórzy  zarzucają im tylko chęć zarobku, to inni zwracają uwagę, że jeśli komuś opłaca się zmienić logo na tęczowe, to jest to swego rodzaju sukces środowisk LGBT w walce o społeczną akceptację. ZOBACZ W TVN24 GO: Rzeczywistość osób transpłciowych i niebinarnych w Polsce to często ból. Inności, niezrozumienia i odrzucenia. I strach. Boją się także ich rodziny. ""Wszystko o moim dziecku"" to opowieści rodziców o dysforii, depresji i próbach samobójczych ich dzieci, a także o trudnościach ze znalezieniem właściwych lekarzy i przejściach przed polskimi sądami w walce o tożsamość. ZOBACZ TEŻ: Ambasadorowie o prawach społeczności LGBTQI+ w Polsce. ""Macie nasze wsparcie"""
https://tvn24.pl/programy/czerwiec-miesiacem-dumy-st5733126,Czerwiec miesiącem dumy,"1 czerwca 2022, 6:26","Miesiąc dumy obchodzony jest przez osoby LGBTQ+ na całym świecie - ale w Polsce ta duma brzmi dość przewrotnie. O prawo do dumy z bycia sobą w naszym kraju ciągle trzeba walczyć. Pokazują to międzynarodowe rankingi, ale przede wszystkim zwykła codzienność. Dawid Rydzek.",N/A
https://tvn24.pl/trojmiasto/marsz-rownosci-przeszedl-przez-trojmiasto-po-raz-siodmy-mamy-te-moc-st5729005,"Już po raz siódmy Marsz Równości szedł przez Trójmiasto. ""Mamy tę moc""","28 maja 2022, 15:05","Marsz Równości znów przeszedł przez Trójmiasto. Wielokolorowy pochód patronatem objęli prezydenci Gdańska i Sopotu oraz marszałek województwa. Impreza co roku gromadzi kilka tysięcy osób, co czyni ją największą cykliczną manifestacją w pomorskiej metropolii.","O godz. 14 ruszył po raz siódmy Marsz Równości w Trójmieście. To pierwszy raz, gdy nie zostały zgłoszone żadne kontrmanifestacje. Jak zapewniali od początku organizatorzy – stowarzyszenie Tolerado - miało byćjeszcze bezpieczniej, bardziej kolorowo i radośniej. Miało być także więcej osób niż w ubiegłym roku, gdy udział brało 10 tysięcy osób. Policja wstępnie informuje, że było ich mniej, bo około 4,5 tysiąca. W tym roku Marsz szedł pod hasłem ""Mamy tę moc"". ""Odnosi się do mocy, jaką daje społeczeństwom różnorodność. To moc, którą dzielimy się wszyscy. Moc naszych przyjaciół, sojuszników, rodzin. Marsz jest pokojową demonstracją równości, wolności, różnorodności w życiu społecznym, ekonomicznym, politycznym"" – pisali organizatorzy na swojej stronie. Pochód ruszył sprzed Gdańskiego Teatru Szekspirowskiego, kierując się jednym z głównych ciągów komunikacyjnych Gdańska ulicami: Podwale Przedmiejskie, Okopowa, Wały Jagiellońskie, Podwale Grodzkie, Błędnik, następnie w kierunku terenów postoczniowych, by zakończyć przemarsz na ulicy Malarzy chwilę po godz. 16. Tam do wieczora ma trwać piknik. Czytaj więcej: Polska najbardziej homofobicznym krajem Unii Europejskiej Policja, która zabezpiecza imprezę, ostrzegała przed utrudnieniami drogowymi oraz w działaniu komunikacji miejskiej. - Nie odnotowaliśmy żadnych incydentów. Impreza przebiegała spokojnie – przekazała dziennikarzom oficer prasowa Komendy Miejskiej Policji w Gdańsku Magdalena Ciska. Marsz był objęty patronatem prezydentów Gdańska i Sopotu oraz marszałka województwa i, jak w ubiegłych latach, udział w nim biorą liczni politycy, samorządowcy oraz społecznicy."
https://tvn24.pl/swiat/wielka-brytania-coraz-wiecej-osob-deklaruje-sie-jako-homo-i-biseksualne-st5726804,Coraz więcej młodych deklaruje się jako osoby homo- lub biseksualne. Najwyższy wynik w historii Wielkiej Brytanii,"27 maja 2022, 9:32","Na Wyspach przybywa zdeklarowanych lesbijek, gejów i osób biseksualnych - wynika z danych opublikowanych ostatnio przez Office for National Statistics (ONS), brytyjski odpowiednik naszego GUS-u. Do nieheteronormatywności przyznaje się najwięcej młodych dorosłych, ale trend dotyczy całego społeczeństwa.","ONS co roku przeprowadza badanie populacji, w którym pyta Brytyjczyków powyżej 16. roku życia m.in. o ich orientację seksualną. Opublikowane 25 maja statystyki bazują na wynikach z 2020 r. Świeższe dane podlegają dopiero analizie. Obserwując jednak te z ubiegłych lat, spodziewać się można dalszego przyrostu liczby osób deklarujących przynależność do grupy LGB (lesbijki, geje i osoby biseksualne). Ankieta ONS skupia się na orientacji, a nie tożsamości płciowej, dlatego w zestawieniu nie ma informacji o osobach identyfikujących się jako transpłciowe, niebinarne czy aseksualne, opisywane kolejnymi symbolami w skrócie LGBT+. Według najnowszych danych 8 proc. Brytyjczyków w wieku 16-24 lat uważa się za osoby homo- albo biseksualne. To statystycznie niemal jeden młody dorosły na dwunastu. I niemal dwukrotnie więcej niż w 2016 r., kiedy odsetek ten wynosił 4,1 proc. W kolejnych dwóch latach przyrost zdeklarowanych gejów, lesbijek i osób biseksualnych w tej grupie wiekowej nie był zbyt gwałtowny. Większy skok odnotowano dopiero w 2019 r. - do 6,6 proc. Na te wspomniane 8 proc. składa się 5,3 proc. osób określających się jako biseksualne oraz 2,7 proc. homoseksualistów. 1,3 proc. młodych respondentów przy pytaniu o orientację wybrało opcję ""inne"", natomiast 3,4 proc. odmówiło udzielenia odpowiedzi lub nie było w stanie jej wskazać. Pozostałe 87,3 proc. zadeklarowało się jako heteroseksualiści. ZOBACZ >> Polska najbardziej homofobicznym krajem Unii Europejskiej. ILGA-Europe opublikowała raport ""Tęczowa Europa"" Jeśli chodzi o wszystkich dorosłych (tj. mających co najmniej 16 lat) mieszkańców Wysp, pociąg do osób wyłącznie przeciwnej płci deklaruje 93,6 proc. populacji. To mniej niż w 2014 r. (95,3 proc.), kiedy przeprowadzono pierwsze badanie ONS na ten temat. Jako osoby LGB określiło się wówczas 1,6 proc. ankietowanych. W 2019 r. było ich już 2,7 proc., a w 2020 r. 3,1 proc. Najwyższy odsetek zdeklarowanych lesbijek i gejów (2,9 proc.) oraz osób biseksualnych (1,7 proc.) odnotowano ostatnio wśród londyńczyków. Najmniej było ich na wschodzie Anglii (odpowiednio 1,3 proc. oraz 1 proc.). Komentując rosnącą liczbę osób opisujących się jako nieheteroseksualne w ubiegłych latach, jako jeden z głównych czynników odpowiadających za trend wskazywano postępującą normalizację przedstawicieli środowiska LGBT+. - Coraz więcej ludzi czuje się wystarczająco swobodnie, by otwarcie mówić o tym, kim są - mówiła ""Guardianowi"" w 2020 r. Laura Russell, wtedy jeszcze dyrektor strategiczna grupy Stonewall."
https://tvn24.pl/krakow/krakow-osiemnasty-marsz-rownosci-st5720263,Marsz Równości na ulicach Krakowa. Po raz osiemnasty,"21 maja 2022, 17:02","Tęczowe flagi na ulicach Krakowa. Tegoroczny Marsz Równości zorganizowano po raz osiemnasty, a drugi raz pod patronatem prezydenta miasta Jacka Majchrowskiego. Wśród haseł - ""Kraków wolny od nienawiści"".","W sobotę 21 maja chwilę po godz. 15 ulicami Krakowa ruszył Marsz Równości. Uczestnicy zgromadzili się przed Muzeum Narodowym przy alei 3 Maja, skąd wyznaczono trasę ulicami: Piłsudskiego, Straszewskiego, Podwale, Szewską do Rynku Głównego, następnie ulicą Grodzką, św. Idziego, Zwierzyniecką, al. Krasińskiego, z finałem znowu przed Muzeum Narodowym, dokąd uczestnicy dotarli po godzinie 17. Podczas przemarszu wznoszono okrzyki: ""Tylko miłości!"", ""Kraków wolny od nienawiści!"", ""Polska dla wszystkich, Kraków dla wszystkich"". Według służb mundurowych parada przebiegała spokojnie, wzięło w niej udział około 9 tysięcy osób. Policja odnotowała jeden incydent w związku z innym zgromadzeniem - przy wieży ratuszowej mężczyzna kopnął i uszkodził rekwizyt (szubienicę) uczestników kontrmanifestacji. Marsz Równości w Krakowie zorganizowano po raz osiemnasty. To także ósma podobna impreza w Polsce w tym roku: poprzednio podobne wydarzenia odbywały się w Koszalinie (2 kwietnia), Gnieźnie (7 maja) i Łodzi (14 maja). Kolejne zapowiedziane są w Gryfinie i Miliczu (22 maja), Trójmieście (28 maja), Sanoku i Zielonej Górze (4 czerwca), Wrocławiu (11 czerwca), Warszawie (25 czerwca), Poznaniu (2 lipca), Bielsku Białej (3 lipca), Kielcach (9 lipca), Opolu (16 lipca), Szczecinie (20 sierpnia), Katowicach (3 września) i Słubicach (4 września). OGLĄDAJ TVN24 NA ŻYWO W TVN24 GO >>> W tym roku, po raz drugi, marsz objął patronatem Jacek Majchrowski, prezydent miasta."
https://tvn24.pl/polska/nfz-usunal-podstrone-o-leczeniu-bez-dyskryminacji-bo-nie-bylo-akceptacji-dyrektora-st5717791,"NFZ usunął podstronę o leczeniu bez dyskryminacji, ""bo nie było akceptacji dyrektora""","19 maja 2022, 17:52","Z okazji Międzynarodowego Dnia Przeciw Homofobii, Transfobii i Bifobii na stronie pacjent.gov.pl pojawiła się podstrona ""Leczenie bez dyskryminacji"". Następnego dnia podstrona nie była już dostępna. Urzędnicy NFZ tłumaczą, że treści nie miały akceptacji departamentu obsługi klientów i profilaktyki, a po jej uzyskaniu zostaną opublikowane ponownie.","Międzynarodowy Dzień Przeciw Homofobii, Transfobii i Bifobii to coroczne święto obchodzone 17 maja. Data nie jest przypadkowa, bo 17 maja 1990 roku homoseksualizm został wykreślony z Międzynarodowej Klasyfikacji Chorób przez Światową Organizację Zdrowia. Święto ma na celu zwrócenie uwagi na doświadczaną przez osoby LGBT+ dyskryminację i przemoc. Z tej okazji na stronie pacjent.gov.pl na podstronie ""Leczenie bez dyskryminacji"" pojawiły się informacje dla pacjentów, którzy mogą mogą doświadczać dyskryminacji ze względu na swoją orientację seksualną. Można było tam przeczytać między innymi, że w opiece zdrowotnej nie ma miejsca na żadną formę dyskryminacji, a prawo do leczenia przysługuje bez względu na to, kim pacjent jest, kogo kocha, jakiego jest wyznania czy narodowości. Czytaj też: ""Dzień ten upamiętnia usunięcie przez WHO homoseksualizmu z listy chorób"". Tęczowe posty i ""walka o równe prawa"" Jak informują ""Wirtualne Media"", następnego dnia, w środę po godzinie 17, podstrona nie była już dostępna. Stowarzyszenie Miłość Nie Wyklucza skomentowało sprawę na Twitterze: ""Wczorajsza aktualność magicznie zniknęła ze strony rządowej pacjent.gov.pl"". O sprawę zapytaliśmy Ministerstwo Zdrowia. To jednak odesłało nas do Narodowego Funduszu Zdrowia. - Artykuł został opublikowany z pominięciem wymaganej akceptacji dyrektora departamentu obsługi klientów i profilaktyki. Z tego powodu został tymczasowo zdjęty ze strony. W niedługim czasie, po przejściu wymaganej drogi akceptacji, zostanie ponownie opublikowany - poinformował tvn24.pl Paweł Florek, zastępca dyrektora Biura Komunikacji Społecznej i Promocji Narodowego Funduszu Zdrowia."
https://tvn24.pl/ciekawostki/usa-drag-queen-krolem-balu-na-koniec-liceum-wideo-st5715380,"Drag queen królem balu na koniec liceum. ""Ludzie oniemieli""","18 maja 2022, 11:52","18-letni Cristian Hernandez w stroju drag quenn został wybrany królem balu na zakończenie liceum w stanie Indiana w USA. Zaprezentował się w czarnej, obszytej cekinami sukni, blond peruce, czarnych szpilkach i dopracowanym makijażu. Po ogłoszeniu werdyktu uczniowie wiwatowali. Nagranie z tego wydarzenia stało się viralem.","- Królem balu 2022 roku jest... Cristian Hernandez! - ogłosił DJ w trakcie balu w Jeffersonville High School w stanie Indiana. Uczniowie zaczęli wiwatować i bić brawa. Cristain w stroju draq queen przeszedł po czerwonym dywanie a następnie odebrał koronę i szarfę. Minutowe wideo z tego wydarzenia 18-latek zamieścił na TikToku. Ma ono ponad 170 tysięcy odsłon i ponad 50 tysięcy polubień. Na swoim koncie Cristian publikuje między innymi materiały związane z makijażem. Przygotowanie stroju drag qeen zajęło Cristianowi pięć godzin. Efekt był olśniewający - czarna suknia z cekinami, z odkrytym ramieniem i głębokim wycięciem. Do tego czarne szpilki, szal boa i dopracowany makijaż. - Chciałem zrobić coś szalonego na bal i pomyślałem: dlaczego nie draq queen - komentuje chłopiec. - Przed balem mówiłem wszystkim, że założę garnitur. A potem pokazałem się w stroju draq. Wyglądałem jak bogini. Kiedy wszedłem do szkoły, ludzie dosłownie oniemieli z wrażenia - dodaje. Jak twierdzi, nie liczył na wygraną. Cristian opowiada też o swoich wrażeniach po usłyszeniu wyniku. - Strasznie się stresowałem, myślałem, że dostanę ataku paniki. Ale kiedy wszedłem na czerwony dywan, wszyscy wiwatowali. Od razu poczułem się lepiej. Potem zdjąłem szpilki, bo stopy mnie trochę bolały. Hernandez jest osobą niebinarną, czyli nie identyfikuje się ani jako kobieta, ani jako mężczyzna. Preferuje zaimek ""on"" i ""oni"". Jak mówi, wystąpienie w stroju draq queen na balu na zakończenie liceum było sposobem na wsparcie społeczności LGBT, pokazanie, że bycie sobą to nic złego. - Chciałem otworzyć pewne drzwi. Wiem, że dużo osób nienawidzi osób LGBT. Chciałbym, żeby wszyscy byli otwarci i po prostu mogli być sobą - komentował. Pod nagraniem zamieszczonym na TikToku jest wiele komentarzy osób, które kiedyś były w podobnej sytuacji, jak Cristian. ""Dosłownie zostałbym zamordowany, jeślibym się tak pokazał w moim liceum. Jednak przez 11 lat sporo się dla nas zmieniło"" - napisał jeden z użytkowników. - Żyję w bardzo tolerancyjnym stanie w USA, ale taka sytuacja nie przeszłaby w moim liceum. Tylko dwie osoby się wyoutowały w historii tej szkoły - komentował ktoś inny. Jak mówi Crisitan, w jego szkole część chłopców również twierdziła, że nie powinien on wygrać. - Olałem ich - podsumował. Czytaj też wywiad w tvn24.pl: Transseksualizm i niebinarność - co oznaczają te terminy? Jak zwracać się do osoby niebinarnej? Wyjaśnia terapeutka ZOBACZ TEŻ >> 
Szkoły przyjazne osobom LGBT w Polsce. Ranking
Michał i Gwidon w jednej parze tańczyli Poloneza Równości. Zobacz nagranie z wyjątkowej studniówki"
https://tvn24.pl/ciekawostki/miedzynarodowy-dzien-przeciw-homofobii-transfobii-i-bifobii-17-maja-st5714424,"""Dzień ten upamiętnia usunięcie przez WHO homoseksualizmu z listy chorób"". Tęczowe posty i ""walka o równe prawa""","17 maja 2022, 16:48","17 maja obchodzony jest Międzynarodowy Dzień Przeciw Homofobii, Transfobii i Bifobii. Z tej okazji w mediach społecznościowych na całym świecie pojawiają się posty wyrażające wsparcie dla osób LGBT+. Ich sytuacja wciąż jest trudna. Również w Polsce.","Od 2004 roku 17 maja obchodzony jest Międzynarodowy Dzień Przeciw Homofobii, Transfobii i Bifobii. Święto zostało ustanowione na pamiątkę usunięcia przez WHO homoseksualizmu z międzynarodowej klasyfikacji chorób.  Zarówno w Polsce, jak i w innych krajach, osoby nieidentyfikujące się jako heteronormatywne zderzają się z nietolerancją oraz agresją. W 11 krajach na świecie za utrzymywanie stosunków seksualnych z osobami tej samej płci grozi kara śmierci. Kwestia równouprawnienia i tolerancji jest wciąż ważnym tematem debaty publicznej. Badania przeprowadzone przez Rzecznika Praw Obywatelskich dowodzą, że w Polsce do dyskryminacji dochodzi najczęściej właśnie z powodu orientacji płciowej bądź seksualnej. W Międzynarodowy Dzień Przeciw Homofobii, Transfobii i Bifobii na ulicach wielu miast dochodzi do happeningów, które mają na celu zwrócenie uwagi na sytuację osób LGBTQ+. Artyści, dziennikarze i politycy często zabierają również głos w mediach społecznościowych, by osobiście okazać solidarność z osobami, które wciąż muszą walczyć o swoje prawa. Wyniki najnowszego raportu ILGA-Europe - dotyczącego sytuacji osób LGBTQ+ w krajach europejskich - są dla nas druzgocące. Polska znalazła się na 43. z 49 możliwych miejsc, tym samym zajmując ostatnie miejsce wśród państw zrzeszonych w ramach Unii Europejskiej. Zgodnie z podawanymi przez raport informacjami wśród europejskich państw gorzej wypadły między innymi Białoruś, Rosja, Turcja czy Azerbejdżan. Na szczycie raportu znalazła się Malta. Czy w najbliższych latach sytuacja w Polsce może się poprawić? Yga Kostrzewa ze Stowarzyszenia Lambda Warszawa nie jest w tej kwestii optymistką. - Moim zdaniem w przyszłym roku będzie to samo - mówi w rozmowie z redakcją tvn24.pl i dodaje, że wpływ na sytuację osób LGBTQ w Polsce mają w znacznym stopniu działania obozu rządzącego. Dostrzega jednak, że coraz więcej ludzi angażuje się w kampanie solidarnościowe. - Bardzo dużo młodych ludzi działa, jest bardzo dużo inicjatyw - mówi. 17 maja aktywista Bart Staszewski poinformował o powstaniu fundacji Basta, która ma monitorować działania władz, samorządów i mediów w zakresie mowy nienawiści i dyskryminacji. 16 maja ogłoszono wyniki głosowania na najbardziej otwarte placówki edukacyjne dla osób LGBTQ+. Na pierwszym miejscu wśród najbardziej otwartych szkół znalazło się Dwujęzyczne Liceum Ogólnokształcące nr 38 im. Jana Nowaka-Jeziorańskiego w Poznaniu. Drugą i trzecią lokatę zajmują kolejno placówka z Lublina i z Gdańska. W pierwszej 10 uplasowało się aż pięć szkół z Warszawy. ZOBACZ >> Szkoły, które są najbardziej przyjazne osobom LGBT+. Ranking Sytuacja osób LGBTQ+ jest wciąż w wielu miejscach na świecie trudna. W opublikowanym przez ILGA-Europe rankingu dotyczącym tolerancji - zajmująca pierwsze miejsce Malta uzyskała wynik na poziomie ponad 92 procent. Jednak już patrząc na samo podium, można zauważyć, że osiągnięty przez to niewielkie państwo wynik jest ewenementem na skalę europejską. Zajmujące drugie i trzecie miejsce Dania i Belgia zdobyły w rankingu niewiele ponad 70 procent głosów. Temat walki o prawa mniejszości seksualnych w Europie wciąż wywołuje wśród Europejczyków skrajne emocje. Sytuacje, w których osoby LGBTQ+ publicznie zabierają głos na temat swojej seksualności, niejednokrotnie wywołują medialną burzę i lawinę internetowych komentarzy. Kwestia przynależności do grup osób LGBTQ+ jest także tematem tabu w świecie sportu. 16 maja sportowe portale opublikowały informację, że występujący w angielskim Blackpool Football Club 17-letni Jake Daniels postanowił publicznie ogłosić, że jest gejem. Zawodnik zapewnia, że przed podjęciem decyzji o coming oucie otrzymał wielkie wsparcie ze strony swojego klubu. - To jest nadal temat tabu w piłce nożnej. Myślę, że zawodnicy boją się coming outu, bo chcą być znani ze swojej męskości. Ludzie myślą, że jak ktoś jest gejem, to jest słaby na boisku. Oczywiście spodziewam się takich reakcji w konsekwencji mojego coming outu - powiedział w rozmowie z telewizją Sky Sports. W mediach społecznościowych słowa uznania w kierunku 17-letniego piłkarza wystosował premier Wielkiej Brytanii Boris Johnson."
https://tvn24.pl/polska/miedzynarodowy-dzien-przeciw-homofobii-bifobii-i-transfobii-teczowe-flagi-przed-ambasadami-w-warszawie-st5714531,"Międzynarodowy Dzień Przeciw Homofobii, Bifobii i Transfobii. Tęczowe flagi przed ambasadami w Warszawie","17 maja 2022, 14:37","W Międzynarodowy Dzień Przeciw Homofobii, Bifobii i Transfobii niektóre ambasady w Warszawie wywiesiły tęczowe flagi. ""Każdy powinien móc żyć bez strachu - bez względu na to, kim jest i kogo kocha"" - napisał ambasador USA Mark Brzezinski.","17 maja obchodzony jest Międzynarodowy Dzień Przeciw Homofobii, Bifobii i Transfobii. Z tej okazji przed ambasadą USA w Warszawie wywieszono tęczową flagę. ""Każdy zasługuje na szacunek i godność. Każdy powinien móc żyć bez strachu - bez względu na to, kim jest i kogo kocha"" - napisał ambasador Mark Brzezinski. Tęczowa flaga powiewa dziś też przed ambasadą Finlandii. Pojawiła się też w warszawskim biurze Parlamentu Europejskiego. Ambasada Wielkiej Brytanii podkreśliła, że ""tolerancja i równość są jednymi z najważniejszych wartości"", a ""zagwarantowanie bezpieczeństwa, równości i godnego życia nie jest przywilejem, a podstawowym prawem każdego człowieka"". Zamieszczono też nagranie z wypowiedzią ambasador Anny Clunes. Ambasada Danii we wpisie w mediach społecznościowych podkreśliła, że ""prawa człowieka są dla wszystkich - bez względu na orientację seksualną czy tożsamość płciową""."
https://tvn24.pl/programy/osoby-lgbtq-i-bezpieczenstwo-w-szkole-st5713687,Osoby LGBTQ+ i bezpieczeństwo w szkole,"17 maja 2022, 5:35","Czy Polska szkoła jest bezpieczna i pozwala na bycie sobą? Opublikowano ogólnopolski Ranking Szkół Przyjaznych LGBTQ+. Głosowali sami uczniowie. Wnioski nie są pocieszające - co trzeci uczeń deklarował, że w jego szkole nie każdy może się czuć bezpiecznie. Materiał Marii Mikołajewskiej.",N/A
https://tvn24.pl/polska/szkoly-przyjazne-osobom-lgbt-ranking-st5713025,"Znamy szkoły, które są najbardziej przyjazne osobom LGBT+. Powstał ich ranking","16 maja 2022, 14:12","Aż pięć spośród najbardziej przyjaznych osobom LGBTQ+ szkół znajduje się w Warszawie, ale najlepsze pod tym względem okazało się XXXVIII Dwujęzyczne Liceum Ogólnokształcące w Poznaniu. - Niestety niemal co trzeci uczeń nie czuje się bezpiecznie w swojej szkole - mówi Dominik Kuc, jeden z koordynatorów drugiej ogólnopolskiej edycji Rankingu Szkół Przyjaznych LGBTQ+.","- Bezpieczna szkoła to taka, w której wszyscy czują się bezpieczni - mówi Dominik Kuc. To on kilka lat temu, będąc jeszcze licealistą, zainicjował powstanie Rankingu Szkół Przyjaznych LGBTQ+ w Warszawie. - Choć zwykle rankingi budzą u mnie wątpliwości, tu ta forma wydawała się zasadna. Chcieliśmy wytworzyć wśród młodych ludzi zainteresowanie podobne do tego, które budzą wyniki matury czy sukcesy w olimpiadach - tłumaczył. Dziś może już mówić, że mu się udało - ranking w pierwszych edycjach obejmujących wyłącznie stolicę, w tym roku objął po raz drugi całą Polskę. W tegorocznej edycji zagłosowało około 14 tys. uczniów i uczennic z około 2 tysięcy szkół. Co wynika z ich głosów? W topowej dziesiątce znalazło się pięć szkół z Warszawy i po jednej z Poznania, Torunia, Lublina i Gdańska. Pierwsze miejsce zajęło XXXVIII Dwujęzyczne Liceum Ogólnokształcące na poznańskich Jeżycach. - W Poznaniu w akcję bardzo zaangażowała się młodzieżowa rada miasta, akcja dostała też wsparcie prezydenta. Myślę, że kluczowa okazała się jednak aktywność samych uczniów i uczennic - mówiła Magdalena Antolczyk, koordynatorka akcji w Wielkopolsce. Szkoły Przyjazne LGBTQ+ to takie, które zdaniem organizatorów: ""nie dyskryminują ze względu na tożsamość płciową czy orientację psychoseksualną, a więc nie wykluczają osób queerowych z wydarzeń szkolnych, takich jak studniówka (np. chłopak może przyjść na nią z chłopakiem),  dbają o to, czy uczniowie i uczennice są chronione przed przemocą słowną i fizyczną; rozumieją, że do osób transpłciowych zwracamy się ich zaimkami i imieniem, zapewniają dostęp do edukacji równościowej i antydyskryminacyjnej, w których obchodzenie Tęczowego Piątku nie jest niczym strasznym"". - Niestety nie każdy może czuć się w szkole bezpiecznie, z naszych danych wynika, że nie czuje się tak około 30 procent osób chodzących do szkoły - mówi Dominik Kuc. - Pocieszające jest, że 83 procent uczniów przyznaje, że ma w szkole przynajmniej jedną osobę, która ją wspiera - dodaje. Konferencja, na której ogłoszono tegoroczne wyniki rankingu, odbyła się przed gmachem XXX LO w Warszawie. Ta szkoła zajęła 10. miejsce w Polsce - otrzymała tabliczkę z napisem ""Bezpieczna Szkoła"". Jej dyrektor, Marcin Jaroszewski, zwracał się do przybyłych na spotkanie mediów: - Wspieranie osób LGBTQ+? Staramy się to robić jak najlepiej, bez względu na uwarunkowania zewnętrzne - zapewnił. I odnosił się do działań ministra edukacji Przemysława Czarnka, który krytykuje organizowanie Tęczowych Piątków i chciałby utrudnić lekcje z organizacjami pozarządowymi zajmującymi się edukacja seksualną. W podobnym tonie wypowiadała się Dorota Łoboda, przewodnicząca komisji oświaty w stołecznej Radzie Miasta. - To, że mamy tyle przyjaznych szkół w Warszawie, to jest powód do dumy. Młodzi ludzie mają prawo do akceptacji i szacunku. Będziemy o to dbać, choć nie możemy się spodziewać wsparcia władzy centralnej - dodała. Jednym z większych zaskoczeń na liście Szkół Przyjaznych LGBTQ+, która została zdominowana przez duże miasta, jest obecność szkoły w Boguchwale na Podkarpaciu, która zajęła wysokie 15. miejsce. Julia Pyzińska, koordynatorka rankingu na Podkarpaciu, pod koniec kwietnia mówiła mi o swojej pracy. - To nie jest łatwe, nawet dziś dostałam w odpowiedzi na zaproszenie do akcji wiadomość ""zakaz pedałowania"", ale nie zniechęci mnie to do bycia sojuszniczką. Co mnie motywuje? Świadomość, że ja też w każdej chwili mogę stać się mniejszością. Każdy może. Ubiegłoroczna edycja nie udała się w województwie podkarpackim, bo choć w rankingu brane były pod uwagę wszystkie szkoły ponadpodstawowe z Rzeszowa, to żadna nie zdobyła minimalnej liczby głosów, by w nim zaistnieć. W tym roku w Rankingu Szkół Przyjaznych LGBTQ+ jest 11 szkół ponadpodstawowych z Podkarpacia. A Julia komentuje sukces szkoły z Boguchwały: - Bardzo się cieszę, że to się udało w mniejszej miejscowości, bo wierzę, iż to miejsce wynika z autentycznego zaangażowania szkolnej społeczności. Głosowanie trwało od 28 marca do 30 kwietnia. Uczniowie i nauczyciele mogli oceniać szkoły pod kątem otwartości, bezpieczeństwa i akceptacji młodzieży LGBTQ+."
https://tvn24.pl/lodz/marsz-rownosciprzeszedl-ulicami-lodzi-w-tym-roku-pod-haslem-queer-nie-szklanka-st5710987,"Marsz Równości przeszedł ulicami Łodzi. W tym roku pod hasłem ""Queer nie szklanka""","14 maja 2022, 13:58","Już po raz jedenasty ulicami Łodzi przeszedł w sobotę Marsz Równości. Wystartował o 13, zakończył się przed godziną 17. Odbywał się pod hasłem ""Queer nie szklanka"", został objęty patronatem przez władze miasta.","O godz. 13 w Łodzi ruszył 11. Marsz Równości. Organizowany jest przez Fabrykę Równości. W tym roku odbywał się pod hasłem ""Queer nie szklanka"", co - jak podają organizatorzy - ma nawiązywać do napisów na łódzkich murach. ""Nasz queer jest silny, jest wytrwały, jest dumny i nigdy się nie zbije"" - deklarują. W tym roku impreza ma zwrócić uwagę na sprawy osób BTQ+ czyli biseksualnych i queer. Jak mówią organizatorzy, chcą ""wspierać w ten sposób osoby BTQ+  w poszukiwaniu i umacnianiu swoich tożsamości oraz wzmacniać osoby o zróżnicowanych orientacjach psychoseksualnych i tożsamościach płciowych"". Jak oceniono, na początek marszu stawiło się około dwóch tysięcy osób. Trasa biegła od Placu Dąbrowskiego, ulicami Narutowicza, Kilińskiego, Tuwima, Kopcińskiego, Rondem Solidarności, Uniwersytecką, Rewolucji, Piotrkowską, Narutowicza i znów na Plac Dąbrowskiego. – Jestem tutaj, żeby pokazać, że nie musimy żyć w cieniu, że mamy też swoje prawa. Ten marsz jest też szczególny pod względem osób z Ukrainy, chcemy pokazać, że tam również są osoby LGBT – powiedział Nataniel, jeden z uczestników imprezy. W wydarzeniu uczestniczyli również goście  ze Stuttgartu, który jest miastem partnerskim Łodzi. To przedstawiciele organizacji działających na rzecz LGBT w Niemczech oraz  Urzędu Miasta Stuttgart. Marsz odbywa się pod patronatem prezydent Łodzi Hanny Zdanowskiej i przewodniczącego łódzkiej Rady Miejskiej. Nasz reporter spotkał przewodniczącego rady Marcina Gołaszewskiego wśród uczestników. – Jestem tutaj dlatego, że Łódź jest przyjazna osobom LGBT i chcemy to pokazać. To ważne, żeby wspierać społeczność LGBT i ten marsz jest właśnie formą wsparcia – skomentował. Na godz. 14 Klub Romana Dmowskiego zgłaszał kontrmanifestację, która miała odbywać przy ul. Piotrkowskiej 5, więc poza trasą przemarszu. Według policji nie doszło do żadnych incydentów ani zakłócenia imprezy. Marsz zakończył się zgodnie z planem około godziny 17. Czytaj także: Polska najbardziej homofobicznym krajem Unii Europejskiej"
https://tvn24.pl/polska/ranking-ilga-europe-2022-polska-najbardziej-homofobicznym-krajem-unii-europejskiej-wedlug-raportu-teczowa-europa-st5709617,"Polska najbardziej homofobicznym krajem Unii Europejskiej. ILGA-Europe opublikowała raport ""Tęczowa Europa""","13 maja 2022, 14:10","W najnowszym raporcie ILGA-Europe prezentującym stan równouprawnienia osób LGBT+ w poszczególnych krajach Starego Kontynentu Polska zajęła 43. miejsce na 49. Gorszy wynik uzyskały m.in. Białoruś, Rosja i Turcja. Wśród krajów Unii Europejskiej wypadamy najgorzej, i to już trzeci rok z kolei.","ILGA-Europe to europejski oddział Międzynarodowego Stowarzyszenia Lesbijek, Gejów, Osób Bi-, Trans- i Interseksualnych. Co roku z okazji Międzynarodowego Dnia przeciwko Homo-, Bi- i Transfobii, który przypada 17 maja, publikuje raport ""Tęczowa Europa"" (ang. Rainbow Europe) ukazujący sytuację prawną osób LGBT+ w poszczególnych krajach. Punkty przyznaje w kilku kategoriach:
- równość i zakaz dyskryminacji (m.in. w dostępie do edukacji czy opieki zdrowotnej);
- rodzina (małżeństwa, związki partnerskie, adopcje);
- wolność zgromadzeń, zrzeszania się i ekspresji (czyli np. organizowanie parad równości bez piętrzenia trudności ze strony władz);
- przestępstwa z nienawiści związane z orientacją seksualną i tożsamością płciową (oraz ich ściganie);
- uzgodnienie płci i integralność cielesna (m.in. poziom formalnych komplikacji na drodze do uzgodnienia płci biologicznej z tą, z którą dana osoba się utożsamia);
- prawo do azylu osób LGBT+. Punkty w rankingu wyrażane są procentowo. Najwięcej, bo 92 proc., zdobyła Malta, która pierwsze miejsce w zestawieniu zajmuje po raz siódmy. Polska uzyskała zaledwie 13 proc. Zaraz za nią znalazły się Białoruś (12 proc.) i Rosja (8 proc.). Najsłabszy wynik należy do Azerbejdżanu (2 proc.). W tym roku badano też dodatkowo obszar integralności cielesnej osób interpłciowych. Chodzi tu przede wszystkim o ""normalizujące"" interwencje medyczne, których zadaniem jest ujednoznacznienie płci biologicznej, przeprowadzane na dzieciach. Ich zakaz postulował już niemal dekadę temu Specjalny Sprawozdawca ONZ ds. tortur, a w latach 2017 i 2019 dołączyły do niego odpowiednio Zgromadzenie Parlamentarne Rady Europy i Parlament Europejski. Tymczasem w Polsce w samym 2021 r. wykonano aż 6808 takich zabiegów, jak ujawniło Ministerstwo Zdrowia na wniosek RPO. Nadal legalne są też w naszym kraju szkodliwe “terapie” konwersyjne. Z kolei osoby transpłciowe, aby dokonać uzgodnienia płci, muszą m.in. procesować się ze swoimi rodzicami. Polskie prawo nie rozpoznaje związków jednopłciowych i nie ułatwia im podejmowania opieki nad dziećmi, nie chroni też osób LGBT+ przed przemocą o podłożu homo- i transfobicznym. Przed dyskryminacją osoby te zabezpiecza jedynie kodeks pracy. W ostatnim roku sytuacja osób LGBT+ się nie polepszyła, choć też znacząco się nie pogorszyła. Andrzej Duda co prawda podpisał Kartę Rodziny mającą ""chronić przed ideologią LGBT"", ale w praktyce niewiele z tego wynikło. Prezydent zawetował też ""lex Czarnek"", czyli ustawę utrudniającą dostęp do edukacji seksualnej. Samorządy wycofują się powoli z homofobicznych uchwał przyjętych w 2020 r. Jak jednak mówi Cecylia Jakubczak z Kampanii Przeciw Homofobii w wypowiedzi dla ""Polityki"", ""w ostatnich 12 miesiącach [...] w kontekście zmian w prawie i równouprawnienia nie zrobiliśmy najmniejszego kroku naprzód"". Efektem tego wszystkiego jest powtórzenie wyniku Polski z zeszłego roku. 13 proc. w raporcie ""Tęczowa Europa"" uzyskaliśmy już drugi raz. Jakubczak spodziewa się niestety, że sytuacja osób LGBT+ ulegnie pogorszeniu w związku z nadchodzącymi wyborami parlamentarnymi i samorządowymi. - Obserwując, jak PiS prowadził kampanie w latach ubiegłych, zakładamy powrót do strategii kozła ofiarnego. ""Zbroimy się"", bo być może przed nami kolejny maraton homo-, trans– i queerfobicznych inicjatyw ze strony czołowych polityków i polityczek - mówiła tygodnikowi aktywistka. Evelyne Paradis, szefowa ILGA-Europe, zwraca jednocześnie uwagę, że robienie z osób LGBT+ kozłów ofiarnych i podważanie ich praw człowieka jest ""jednym z pierwszych kroków w kierunku erozji demokracji"", a celem ataków na te osoby jest podważenie szerzej rozumianej wolności. Polska mogłaby tymczasem wziąć przykład z krajów, które w rankingu awansowały. W Danii, która znalazła się na drugim miejscu zestawienia (74 proc.), zmieniono prawo w zakresie ochrony przed dyskryminacją i przestępstwami z nienawiści. Również w kodeksie karnym Łotwy (22 proc. zamiast zeszłorocznych 17 proc.) orientacja psychoseksualna pojawiła się jako przesłanka chroniona. Niemcy zakazały operacyjnego ""korygowania"" osób interpłciowych bez ich świadomej zgody, a Francja - terapii konwersyjnych. Wzrost zanotowały ponadto Islandia, Grecja, Serbia, Słowacja, Słowenia i Ukraina (19 proc.), która przed wojną zdążyła m.in. znieść ograniczenia w kwestii oddawania krwi przez mężczyzn współżyjących z innymi mężczyznami. Spadek zaliczyły natomiast Węgry, gdzie próbowano wprowadzić dyskryminujące ustawy i zakaz ""propagandy LGBT"", oraz Rumunia, której władze są negatywnie nastawione do parad równości. Oba te kraje wciąż jednak zajmują w tegorocznym raporcie wyższe miejsca niż Polska. Zdaniem Cecylii Jakubczak, aby w kolejnych zestawieniach ILGA-Europe nasz kraj wypadał lepiej, w pierwszej kolejności należałoby pójść w ślady Łotwy. Priorytetem powinno być też uregulowanie sytuacji dzieci par jednopłciowych, umożliwienie tym parom zawierania związków małżeńskich i wprowadzenie zmian prawnych w zakresie procedur uzgadniania płci."
https://tvn24.pl/wroclaw/wroclaw-teczowy-mural-przy-ul-opolskiej-zniszczony-policja-szuka-sprawcow-st5706158,"Wrocław. Ktoś zniszczył tęczowy mural, policja szuka sprawców","11 maja 2022, 10:34","Tęczowy mural na elewacji jednego z wrocławskich budynków był już skończony. Jego odsłonięcie zaplanowano na 17 maja. Jednak w nocy z poniedziałku na wtorek został zniszczony. Kolorową ścianę ktoś pomazał białym sprejem, napisał też obraźliwe hasła i wymalował krzyże celtyckie. Sprawców szuka policja. ""Potępiamy ten akt wandalizmu, który jest wyrazem nienawiści i LGBT-fobii"" - podkreśla Kultura Równości, która była jednym z inicjatorów przedsięwzięcia. A jedna z autorek muralu w rozmowie z Kontaktem 24 podkreśla: - Teraz czeka nas naprawa.","- Mamy małą agencję kobiecą. Malowałyśmy ten mural, a zleceniodawcą była Komisja Europejska w porozumieniu ze stowarzyszeniem Kultura Równości. W poniedziałek o 22.30 skończyłyśmy projekt i zeszłyśmy ze ściany. We wtorek rano mural już był zniszczony. Odsłonięcie miało mieć miejsce 17 maja. Teraz czeka nas naprawa - powiedziała redakcji Kontaktu 24 Lucy Fidos z grupy RedSheels, która pracowała nad realizacją muralu. Jak informuje Stowarzyszenie Kultura Równości, mural został namalowany z okazji Międzynarodowego Dnia Przeciw Homofobii, Transfobii i Bifobii. Ten obchodzony jest 17 maja. To na ten dzień zaplanowano odsłonięcie muralu na elewacji budynku przy ulicy Opolskiej 25. ""Zielone drzewo na tle kolorowych pasów zostało pomazane w celtyckie znaki i symbole nienawiści"" - relacjonują przedstawiciele Kultury Równości. I dodają: ""Mural (...) namalowany został antysmogowymi farbami, które pomagają oczyszczać powietrze. W sposób dosłowny i metaforyczny miał oczyszczać atmosferę naszego miasta ze szkodliwych substancji. Hasłem muralu zwracamy uwag na energetyczną transformację, ale też konieczną zmianę społeczną, jeśli chcemy oddychać pełną piersią i żyć bez homofobii"". Zniszczenie muralu potępiła też Wrocławska Rada ds. Równego Traktowania. Sprawą zajmuje się policja. - Wstępnie sprawę zakwalifikowano jako zniszczenie mienia. Policjanci na miejscu, między innymi technik kryminalistyki, zabezpieczyli ślady. Prowadzone są dalsze czynności celem wytypowania i zatrzymania osoby lub osób odpowiedzialnych za to przestępstwo - mówi nam Paweł Noga z biura prasowego wrocławskiej policji. I dodaje: - Straty zostały oszacowane na kilkadziesiąt tysięcy złotych. Kultura Równości zapowiada, że odsłonięcie muralu odbędzie się zgodnie z planem. ""Potępiamy ten akt wandalizmu, który jest wyrazem nienawiści i LGBT-fobii. (...) Tej tęczy nie da się wymazać, ona nie zniknie"" - podkreśla stowarzyszenie w facebookowym wpisie."
https://tvn24.pl/polska/uchwaly-anty-lgbt-lubelski-sad-uniewaznil-dwie-samorzadowe-uchwaly-st5704550,Lubelski sąd unieważnił dwie samorządowe uchwały anty-LGBT,"10 maja 2022, 5:47","Uchwały w sprawach ""ideologii gender i LGBT"", wydane przez Sejmik Województwa Lubelskiego oraz Radę Powiatu Ryckiego, zostały w poniedziałek unieważnione przez lubelski sąd administracyjny. Sprawy te wróciły do WSA po wcześniejszym rozstrzygnięciu Naczelnego Sądu Administracyjnego. Skargi na uchwały samorządów złożyło biuro Rzecznika Praw Obywatelskich.","W orzeczeniach Wojewódzkiego Sądu Administracyjnego w Lublinie chodziło o ""Stanowisko Rady Powiatu Ryckiego w sprawie powstrzymania ideologii gender i LGBT"" z 30 kwietnia 2019 r. i stanowisko Sejmiku Województwa Lubelskiego z 25 kwietnia 2019 r. ""w przedmiocie wprowadzania ideologii LGBT do wspólnot samorządowych"". Lubelski WSA już po raz drugi zajmował się sprawami tych uchwał. Po raz pierwszy - w lutym 2021 r. - WSA odrzucił obie skargi bez merytorycznego badania uznając, że uchwały nie dotyczą sprawy z zakresu administracji publicznej i dlatego nie podlegają właściwości WSA. NSA uwzględnił jednak skargi kasacyjne RPO w tej sprawie i zwrócił mu obie sprawy do ponownego zbadania, tym razem od strony merytorycznej. W poniedziałek - po ponownym zbadaniu spraw - WSA uznał, że skargi RPO zasługują na uwzględnienie. Jak zaznaczyło Biuro RPO, sąd uznał, że uchwały te m.in. ""zostały podjęte bez podstawy prawnej i z rażącym naruszeniem prawa, wykraczają poza zakres kompetencji i zadania organów, które je podjęły, bezsprzecznie dyskryminują osoby LGBT oraz przedstawiają społeczność osób LGBT jako stanowiącą zagrożenie dla wspólnoty samorządowej"". Wyroki są nieprawomocne i te rozstrzygnięcia WSA - tym razem merytoryczne - można jeszcze zaskarżyć do NSA. ""Tym samym sądy I instancji uwzględniły już wszystkie dziewięć skarg Rzecznika Praw Obywatelskich na wybrane uchwały samorządowe dyskryminujące osoby nieheteronormatywne"" - przekazało w poniedziałek Biuro RPO informując o rozstrzygnięciu sądu. Już w styczniu tego roku po wcześniejszych rozstrzygnięciach NSA uchylone zostały przez krakowski WSA dwie inne tego typu uchwały z 2019 r. - podjęte przez małopolską gminę Lipinki oraz Radę Powiatu Tarnowskiego. Z kolei w marcu - także po zwrocie sprawy z NSA - rzeszowski WSA unieważnił uchwałę ws. ""powstrzymania ideologii LGBT"" podjętą w 2019 r. przez podkarpacką gminę Niebylec. Poza Lipinkami, Niebylcem, Radą Powiatu Tarnowskiego, Radą Powiatu Ryckiego i Sejmiku Województwa Lubelskiego - w sprawach, których pierwotnie WSA odrzuciły skargi RPO - Rzecznik skierował jeszcze cztery inne skargi dotyczące uchwał o ""przeciwdziałaniu ideologii LGBT"". W tych czterech przypadkach gmin Istebna (woj. śląskie), Klwów (woj. mazowieckie) i Serniki (woj. lubelskie), a także Rady Miejskiej w Osieku (woj. świętokrzyskie) skargi RPO zostały jeszcze w 2020 r. uwzględnione przez sądy administracyjne. Od tamtych czterech orzeczeń uwzględniających skargi odwołały się organy wydające uchwały. O złożeniu odwołań w niektórych z tych spraw informowała też Prokuratura Krajowa. Pierwszymi z tych odwołań NSA ma zająć się 28 czerwca."
https://tvn24.pl/swiat/kanada-znosi-zakaz-oddawania-krwi-przez-aktywnych-seksualnie-gejow-i-biseksualnych-mezczyzn-st5691970,Kanada znosi zakaz oddawania krwi przez aktywnych seksualnie gejów i biseksualnych mężczyzn,"29 kwietnia 2022, 8:57","Władze Kanady w ramach działań na rzecz stworzenia ""bardziej inkluzywnego"" systemu poinformowały w czwartek, że znoszą istniejący od kilkudziesięciu lat zakaz oddawania krwi od aktywnych seksualnie mężczyzn, którzy uprawiają seks z innymi mężczyznami.","Kanadyjski federalny departament zdrowia ogłosił, że zezwala na składanie wniosków do krajowego banku krwi, Canadian Blood Services, przez mężczyzn, którzy uprawiali seks z innymi mężczyznami w ciągu ostatnich trzech miesięcy. OGLĄDAJ TVN24 NA ŻYWO W TVN24 GO Od tej pory zamiast wymagać od mężczyzn, którzy uprawiają seks z mężczyznami, aby zachowali abstynencję przez co najmniej trzy miesiące przed oddaniem krwi, agencja będzie badać wszystkich potencjalnych dawców krwi i osocza pod kątem ""zachowań seksualnych wysokiego ryzyka"". Według nowych kryteriów każdy, kto uprawiał seks analny z nowym partnerem, będzie musiał poczekać trzy miesiące przed oddaniem krwi - powiedział rzecznik Canadian Blood Services. ""Dzisiejsze zezwolenie jest kamieniem milowym w kierunku bardziej inkluzywnego systemu krwiodawstwa w całym kraju i opiera się na postępach w badaniach naukowych poczynionych w ostatnich latach"" - przekazał w oświadczeniu kanadyjski departament zdrowia. Wcześniej, zakaz oddawania krwi uzasadniano tym, że u mężczyzn uprawiających seks z innym mężczyznami wykrywano częściej niedobory odporności. Jednak zwolennicy i eksperci medyczni twierdzili, że założenia te były przestarzałe i stygmatyzujące, które nie odzwierciedla obecnych czynników ryzyka. Decyzję kanadyjskich władz z zadowoleniem przyjęła Helen Kennedy, dyrektor wykonawcza aktywistów wspierających osoby LGBT, Egale Canada. Zniesione prawo określiła jako ""dyskryminacyjne"", a nowe stanowczo spóźnione. Premier Kanady Justin Trudeau, którego liberalna partia od 2015 roku obiecywała zniesienie zakazu stwierdził, że czwartek jest ""dobrym dniem"", a ogólny zakaz był ""dyskryminacyjny"". - To trwało zbyt długo - powiedział dziennikarzom. - Powinno to zostać zrobione 10 lat temu, 15 lat temu. Ale badania po prostu nie zostały przeprowadzone przez żaden poprzedni rząd, więc zrobiliśmy to - podkreślił Trudeau."
https://tvn24.pl/swiat/atak-rosji-na-ukraine-osoby-lgbt-w-ukrainskiej-armii-st5687250,"Osoby LGBT w ukraińskiej armii. ""Jesteśmy żołnierzami, wypełniamy nasz obowiązek wobec kraju""","26 kwietnia 2022, 6:26","Antonina, Ołeksandr, Borys, Wowa i Ilia na mundurach noszą ukraińską flagę, a identyfikują się z jeszcze jedną - tęczową. Wojskowi LGBT są częścią ukraińskiej armii i mówią otwarcie o sobie - bronią kraju, ale bronią także takich wartości jak wolność, równość i godność. Materiał magazynu ""Polska i Świat"".","- W mediach społecznościowych często widzimy apele, żeby wysłać osoby LGBT na linię frontu. Nie trzeba nas nigdzie wysyłać – mówi Ołeksandr Żugan. - My już tu jesteśmy – dodaje Antonina Romanowa. Borys Chmielewski, Wowa Zibelman, Ilia Leontiew, Antonina Romanowa, Ołeksandr Żugan na mundurach noszą ukraińską flagę, a identyfikują się z jeszcze jedną - tęczową. Osoby homoseksualne, transpłciowe czy niebinarne są częścią armii. - Razem z Antoniną na początku wojny zgłosiliśmy się jako ochotnicy do obrony terytorialnej Kijowa – wspomina Ołeksandr Żugan. Borys opowiada, że ""był na Majdanie"" - walczył również w Donbasie, a teraz jest starszym medykiem w ukraińskiej armii. Wowa służy w wojsku od półtora roku. Z kolei Ilia pracuje w dziale łączności. Mówią otwarcie o swojej nieheteronormatywności - dla siebie i tych, którzy jeszcze boją się mówić. - W armii jest ciągle bardzo dużo niewyautowanych osób, które teraz potrzebują wsparcia, przynależności do jakiejś wspólnoty – podkreśla Antonina Romanowa. Ta wspólnota to kilkaset osób. Organizacja ""Wojskowi LGBT"" przed wybuchem wojny udzielała żołnierzom i żołnierkom pomocy prawnej, psychologicznej czy finansowej. - Wśród nas są kombatanci, którzy walczyli w Donbasie i bardzo dużo osób, które są aktualnie na froncie – mówi starszy oficer medyczny w ukraińskiej armii Borys Chmielewski, który jednocześnie jest kierownikiem projektu paralegals.ua zajmującego się prawami osób LGBT. - Chcemy pokazać społeczeństwu, że my, osoby LGBT, też walczymy o nasz kraj. Też ryzykujemy życiem na frontach tej wojny – dodaje. Służą i walczą w całej Ukrainie, od Lwowa do Mariupola. - W Rosji powstał taki mit, podchwycony przez niektóre zachodnie media, że jesteśmy jakimś batalionem LGBT. Coś takiego nie istnieje, po prostu każdy z nas służy w szeregach swojej jednostki – podkreśla Antonina Romanowa. Bo, jak mówią reporterom żołnierze, w armii i w ukraińskim społeczeństwie jest jeszcze dużo do zrobienia w kwestii równości i tolerancji. - W wojsku kiedyś ktoś znalazł listy, które wymieniałem z moim chłopakiem. Doświadczyłem wtedy hejtu i homofobii, ale zareagowali przełożeni, którzy dali do zrozumienia, że służę tak samo jak inni. I teraz ci, którzy mnie obrażali, już tego nie robią – przyznaje Wowa Zibelman. - U nas nigdy nie było bezpośredniego przeciwdziałania ze strony rządu. Raczej byliśmy wspierani, chociażby przez biuro Rzecznika Praw Obywatelskich. Także prezydent wielokrotnie mówił, że jest przeciwko homofobii – podkreśla Borys Chmielewski. Prezydent Wołodymyr Zełenski udostępnił zdjęcia żołnierzy LGBT apelujących o sprzęt wojskowy dla Ukrainy. O ich obecności na frontach informowała też oficjalna rządowa strona. - Przed nami jeszcze wiele pracy, bo armia jest takim przekrojem całego społeczeństwa. W naszej jednostce mamy przyjaciół, którzy znają naszą orientację, ale z drugiej strony w przestrzeni publicznej jest ciągle dużo homofobii, w wypowiedziach, w żartach – stwierdza Ołeksandr Żugan z oddziału obrony terytorialnej Kijowa. Ukraińska konstytucja mówi o równości, jest też ustawa o zakazie dyskryminacji w miejscu pracy ze względu na orientację, ale nadal nie można sformalizować nieheteronormatywnych związków. Społeczność LGBT pada też ofiarą ataków ze strony radykalnych ugrupowań. - I właśnie po to jest nasza działalność, żeby po wojnie pewne zmarginalizowane ugrupowania nie były w stanie monopolizować tego tematu, krzycząc: ""a gdzie w czasie wojny byli ludzie LGBT?"" – wyjaśnia Borys Chmielewski. - Być może ktoś kiedyś był przedsiębiorcą, ktoś chodził do pracy w fabryce, ktoś był homoseksualny, a ktoś nie, ale to nie ma już znaczenia. Teraz liczy się to, że wszyscy jesteśmy razem na wojnie – mówi Ilia Leontiew. I ważne jest też to, przed kim bronią się ukraińscy żołnierze. Rosja nie respektuje praw osób LGBT, ma swoją ustawę o zakazie ""propagowania homoseksualizmu"", a osoby nieheteronormatywne nie mogą służyć w armii. Tymczasem Ukraina z biegiem lat stała się bardziej otwarta. - Jakieś siedem lat temu spotkaliśmy się na marszu równości. Było tam może 50 osób. A potem, jeszcze przed pandemią to były już tysiące – zwraca uwagę Ołeksandr Żugan. Jeżeli ktoś chciałby pomóc finansowo ukraińskim żołnierzom LGBT, poznaniacy uruchomili w tym celu zbiórkę. - Zbieramy środki na kamizelki kuloodporne i na hełmy – mówi Arkadiusz Kluk z Inicjatywy ""Queer and Friends Support the Soldiers"". Żołnierze mówią reporterom, że bronią kraju, ale bronią też wartości takich jak wolność, godność i równość. - Jesteśmy żołnierzami, wypełniamy nasz obowiązek wobec kraju. Ale przede wszystkim jesteśmy też ludźmi i chcemy kochać, i być kochanymi – podkreśla Wowa Zibelman. Monika Celej"
https://tvn24.pl/swiat/indie-tortury-mialy-go-wyleczyc-z-homoseksualizmu-teraz-indyjski-ksiaze-walczy-o-prawa-osob-lgbt-st5680979,"Tortury miały go ""wyleczyć"" z homoseksualizmu. Teraz indyjski książę walczy o prawa osób LGBT+","20 kwietnia 2022, 14:27","Książę Manvendra Singh Gohil z indyjskiego regionu Rajpipla w 2002 roku wyznał swojej rodzinie, że jest gejem. Przez lata mężczyzna był poddawany torturom, między innymi elektrowstrząsom, które miały go ""wyleczyć"". Teraz walczy o prawa osób LGBT+ w Indiach i edukuje społeczeństwo. Stara się też o delegalizację tak zwanej terapii konwersyjnej.","Manvendra Singh Gohil jest prawdopodobnie pierwszym otwarcie nieheteroseksualnym księciem na świecie. Zanim jednak zdecydował się na coming out, jego rodzice zaaranżowali w 1991 roku małżeństwo syna z Chandriką Kumari, księżniczką stanu Jhabua w Madhya Pradesh. Ze względu na panującą w indyjskim społeczeństwie homofobię (do 2018 roku obowiązywało tam postkolonialne prawo o nazwie Sekcja 377, karzące dożywociem ""akty seksualne wbrew porządkowi natury"") i brak edukacji w tym zakresie, 26-letni wówczas Gohil nie potrafił zrozumieć do końca swojej seksualności. Tak mówił o małżeństwie w wywiadzie z Oprah Winfrey: - Myślałem, że po ślubie wszystko będzie dobrze, że z żoną będę miał dzieci i stanę się ""normalny"" i wtedy będę spokojny. Walczyłem i starałem się być ""normalny"". Nigdy nie wiedziałem i nikt nie powiedział mi, że jestem gejem, i że to samo w sobie jest normalne, i że to się nie zmieni. Książę podkreślił też, że żałuje ""zmarnowania życia Chandrice"", oraz że małżeństwo nigdy nie zostało skonsumowane. Żona mężczyzny zażądała rozwodu po roku od ślubu. Kolejne propozycje małżeństwa książę odrzucił. Czytaj też: Kiedyś szpilki, dziś mundur. ""Dla każdego jest miejsce na froncie"" - mówi słynna drag queen z Ukrainy W 2002 roku książę miał doznać załamania psychicznego. Wtedy leczący go psychiatra powiedział jego rodzicom, że mężczyzna jest gejem. - Myśleli, że to niemożliwe, abym był gejem, ponieważ moje kulturowe wychowanie było tak bogate. Nie mieli pojęcia, że ​​nie ma związku między czyjąś seksualnością a wychowaniem - opowiada Gohil, cytowany przez serwis insider.com. Wtedy zaczął się czteroletni horror księcia. Rodzice byli zdeterminowani, by ""wyleczyć"" dziedzica. Kontaktowali się z lekarzami, którzy mieli wykonać operację mózgu, poddawali go też wielokrotnie tak zwanej ""terapii konwersyjnej"", obejmującej między innymi elektrowstrząsy. Zatrudniani byli kolejni przewodnicy duchowi i religijni, każdy z tym samym zaleceniem: zlikwidować pociąg Gohila do mężczyzn. W tym czasie książę, jak sam mówi, wielokrotnie rozważał samobójstwo. Czytaj też: ""Moje życie jest okaleczone"". Jak ""leczono"" z homoseksualizmu W 2006 roku 41-letni wówczas Gohil udzielił wywiadu lokalnej gazecie, podczas którego dokonał coming outu. Wybuchł skandal. Mieszkańcy regionu palili kukły przedstawiające księcia, na ulicach odbywały się protesty. - Ludzie wyszli na ulice i wykrzykiwali, że ​​przyniosłem wstyd i upokorzenie rodzinie królewskiej i kulturze Indii. Były groźby śmierci i żądania odebrania mi tytułu - powiedział Gohil portalowi Insider. To nie wszystko: rodzice księcia publicznie się go wyrzekli, publikując w gazetach oświadczenie o tym, że mężczyzna zaangażował się w działania ""nieodpowiednie dla społeczeństwa"". Gohil, gdy dziennikarze prosili go wówczas o komentarz do tych wydarzeń, mówił: - Nie obwiniam ludzi, którzy są przeciwko mnie. Obwiniam ich ignorancję w tym temacie. W 2013 roku Gohil poślubił Amerykanina, Cecila ""DeAndre"" Richardsona, który w latach 2015-2020 był amerykańskim ambasadorem URGC (United Refugee Green Council) w Indiach. W 2018 roku indyjski Sąd Najwyższy w przełomowym orzeczeniu zdekryminalizował homoseksualność. Wówczas Gohil otworzył bramy 15-akrowego terenu pałacowego, z którego przed laty został wygnany po coming oucie. Stworzył tam przestrzeń dla osób LGBT+, które nie są akceptowane przez swoje rodziny w Indiach. To jeden z elementów założonej przez księcia organizacji charytatywnej Lakshya Trust, której celem jest ochrona praw społeczności LGBTQ w stanie Gujarat, gdzie leży Rajpipia. Gohil walczy między innymi o zakaz terapii konwersyjnej, która jemu samemu przysporzyła tak wiele cierpienia. Dotychczas tego typu tortury w Indiach został zdelegalizowane wyłącznie w stanie Tamil Nadu, gdzie wyrok w tej sprawie zapadł w 2021 roku. - Ważne jest, aby ludzie tacy jak ja, którzy mają pewną reputację w społeczeństwie, kontynuowali orędownictwo. Nie możemy po prostu przestać, ponieważ kraj uchylił sekcję 377 - przekonywał książę w wywiadzie dla Insidera. Dodał, że zamierza też walczyć o prawa osób nieheteroseksualnych do małżeństwa, dziedziczenia oraz adopcji dzieci."
https://tvn24.pl/swiat/wegry-referendum-w-sprawie-propagandy-lgbt-ustawy-o-ochronie-dzieci-wiele-niewaznych-glosow-st5661467,"Kontrowersyjne referendum na Węgrzech w sprawie ""propagandy LGBT"" w szkołach. ""Wiele nieważnych głosów""","4 kwietnia 2022, 8:52","Węgrzy udali się w niedzielę do urn, by wybrać 199-osobowy parlament. Równolegle z wyborami odbywało się kontrowersyjne referendum w sprawie ustawy o ochronie dzieci, która zakłada między innymi, że szkolne zajęcia podejmujące kwestie seksualności nie mogą propagować korekty płci i nieheteronormatywności. Posłanka Koalicji Obywatelskiej Agnieszka Pomaska, która monitorowała przebieg węgierskich wyborów, poinformowała, że wiele głosów oddanych w referendum była nieważnych.","W niedzielę na Węgrzech odbyły się wybory parlamentarne. Koalicja Fidesz-KDNP zdobyła 53,1 proc. głosów, zaś zjednoczona opozycja ponad 35 proc. - wynika z danych Narodowego Biura Wyborczego (NVI) po przeliczeniu 99 proc. głosów. Do parlamentu dostała się jeszcze skrajnie prawicowa partia Nasza Ojczyzna z 6,3 proc. głosów. Według obecnych podliczeń koalicja Fideszu i Chrześcijańsko-Demokratycznej Partii Ludowej może liczyć na 135 mandatów, a więc większość 2/3 głosów w 199-osobowym parlamencie, zjednoczona opozycja 57 mandatów, zaś Nasza Ojczyzna 7 mandatów. CZYTAJ WIĘCEJ: Viktor Orban: musieliśmy walczyć z najsilniejszymi wiatrami przeciwnymi, także z prezydentem Ukrainy Premier Węgier Viktor Orban, promujący politykę społeczną, która - jak twierdzi - opiera się na ochronie wartości chrześcijańskich i walce z zachodnim liberalizmem, w centrum swojej kampanii wyborczej umieścił także ""walkę z propagandą LGBT w szkołach"". - Jesteśmy zjednoczeni i dlatego wygramy również w referendum, poprzez które zatrzymamy na naszych granicach genderowe szaleństwo, które ogarnęło zachodni świat - mówił szef węgierskiego rządu na wiecu wyborczym 15 marca. Jednocześnie z wyborami odbywało się referendum w sprawie ustawy o ochronie dzieci, zgodnie z którą szkolne zajęcia podejmujące kwestie seksualności nie mogą propagować kwestii korekty płci ani nieheteronormatywności, a państwo ma chronić prawo dziecka do zachowania tożsamości odpowiadającej płci w chwili urodzenia. Z powodu ustawy Komisja Europejska wszczęła postępowanie o naruszenie prawa unijnego przeciwko Węgrom ""w związku z naruszeniem praw podstawowych osób LGBTIQ"". Węgierskie organizacje broniące praw człowieka wzywały obywateli do bojkotu referendum, twierdząc, że jest ono wymierzone w środowisko LGBTQ. Posłanka Koalicji Obywatelskiej Agnieszka Pomaska, która jako jeden z obserwatorów monitorowała przebieg niedzielnych wyborów na Węgrzech poinformowała na Twitterze, że w niedzielnym referendum oddano wiele nieważnych głosów. ""W naszym lokalu w Budapeszcie dokładnie połowa"" - napisała. Do wpisu dołączyła zdjęcie pomazanych długopisem kart do głosowania. Na jednej z nich napisano ""FIDESZ = PUTYINISTA""."
https://tvn24.pl/najnowsze/warszawa-punkt-wsparcia-dla-rodzicow-osob-lgbt-w-uck-alternatywy-moga-tu-uzyskac-rzetelne-informacje-st5657513,"Od czterech miesięcy w ""Alternatywach"" pomagają rodzicom osób LGBT. ""Mogą tu uzyskać rzetelne informacje""","31 marca 2022, 19:06","W Ursynowskim Domu Kultury ""Alternatywy"" od czterech miesięcy działa punkt wsparcia dla rodziców osób LGBT. - Najlepszym wskaźnikiem, świadczącym o tym, że nasz punkt był i jest potrzebny, jest ogromne i niesłabnące zainteresowanie jego ofertą. Zapewniam, że projekt będzie kontynuowany - zapowiedział w czwartek dyrektor placówki Krzysztof Czubaszek.","W międzynarodowy Dzień Widoczności Osób Transpłciowych przedstawiciele Ursynowskiego Domu Kultury Alternatywy podsumowali cztery miesiące działalności punktu wsparcia dla rodziców osób LGBT. Jest to pierwsze tego typu miejsce w Warszawie, prowadzone przez instytucję samorządową. Punkt uruchomiono w ""Alternatywach"" od 10 grudnia ubiegłego roku. Rodzice oraz pedagodzy mogą bezpłatnie otrzymać w nim pomoc w ramach rozmów na żywo i konsultacji telefonicznych oraz online. Dyżury stacjonarne odbywają się w każdy piątek w godzinach 9 - 12. -To taka inicjatywa, która może wydawać się mała i drobna, bo każdorazowo na dyżurze jest około czterech osób. Każda z tych osób to przede wszystkim rodzice, pedagodzy i nauczyciele. Ale za każdą z nich stoi kilkadziesiąt osób, które dalej są edukowane. Każde takie piątkowe spotkanie to rzucony kamień, który zatacza dalej kręgi edukacji - zaznaczyła podczas konferencji prasowej Ewelina Negowetti, specjalistka i koordynatorka punktu. Podczas konsultacji udzielane są porady, jak odnaleźć się w nowej sytuacji, wspierać dzieci i tworzyć przestrzeń bez wykluczenia. Koordynatorka punktu tłumaczyła, że istotą i podstawą jest rozmowa. - Konsultant z ursynowskich ""Alternatyw"" nie realizuje wsparcia terapeutycznego, istotą jego oferty jest rozpoznanie, jakiego rodzaju pomocy dana osoba potrzebuje, a następnie pokierowanie do właściwego specjalisty. Osoby dążące do korekty płci, a także ich rodzice, mogą tu uzyskać rzetelne informacje o tym, jak przebiega proces tranzycji, jakie w tym celu należy podjąć kroki, czy do jakiego lekarza należy się udać - wskazała. Osoby zainteresowane skorzystaniem z konsultacji mogą umawiać się na nie pod adresem: ewelk@icloud.com. OGLĄDAJ TVN24 W INTERNECIE W TVN24 GO Dyrektor UCK Krzysztof Czubaszek poinformował, że w ciągu czterech miesięcy działalności punktu, zorganizowano już czternaście spotkań na żywo, dziesiątki godzin konsultacji on-line i liczne wydarzenia tematyczne. Jak dodał, celem UCK jest tworzenie ""otwartej i przyjaznej przestrzeni"". - Chcemy, żeby ta przestrzeń nikogo nie wykluczała, żeby wszyscy czuli się tu dobrze, czuli się potrzebni i akceptowani - podkreślił. - Projekt jest realizacją nie tylko założeń Warszawy, jako miasta różnorodnego i dla wszystkich, ale także odpowiedzią na rosnącą liczbę samookaleczeń i prób samobójczych wśród uczniów. Nie chcemy i nie możemy pozostać na to obojętni - zwłaszcza w dobie ataków i wykorzystywania sytuacji mniejszości do budowania kapitału politycznego przez niektóre ugrupowania - zaznaczył dyrektor UCK. - Najlepszym wskaźnikiem, świadczącym o tym, że nasz punkt był i jest potrzebny, jest ogromne i niesłabnące zainteresowanie jego ofertą. Zapewniam, że projekt będzie kontynuowany, a przestrzeń naszego centrum pozostanie przyjazna wszystkim. Jesteśmy otwarci na wszelkie sugestie, chcemy dopasowywać ofertę punktu do potrzeb mieszkańców, czyli osób, dla których jest on prowadzony - dodał Czubaszek. Ratusz zamierza podpisać Kartę Różnorodności. - To jest międzynarodowa inicjatywa pod patronatem Unii Europejskiej, prowadzona w Polsce przez Forum Odpowiedzialnego Biznesu. Dotyczy promowania różnorodności w miejscu pracy, przede wszystkim walki o to, by nie było wykluczeni i dyskryminacji. Miasto Stołeczne Warszawa postanowiło podpisać ten dokument - poinformowała Karolina Zdrodowska, dyrektorka koordynatorka ds. przedsiębiorczości i dialogu społecznego w ratuszu. Jak dodała, ratusz przygotował też politykę różnorodności społecznej. – To bardzo duży i ważny dokument dla miasta, który określa zasady i wartości, jakimi powinniśmy się kierować, by czerpać z potencjału różnorodności, przeciwdziałać wykluczeniu, dyskryminacji. Dokument również określa, jakimi zasadami powinniśmy się kierować w realizacji różnych miejskich programów – wyjaśniła Zdrodowska. W czwartek, 31 marca o godzinie 19:00 ""Alternatywy"" organizują specjalne spotkanie z Piotrem Jaconiem, dziennikarzem TVN24 i autorem poruszającego zbioru wywiadów ""My, trans"" z osobami transpłciowymi, ich rodzicami, psycholożką, adwokatką, aktywistką i księdzem. Bohaterowie publikacji, odwołując się do swoich - niekiedy bolesnych - doświadczeń, pokazują, jak istotny jest brak ocen i moralizatorstwa, a także bezwarunkowa miłość do własnych dzieci. W spotkaniu udział wezmą Renata i Radosław Bąkałowie oraz ich transpłciowa córka Laura, a poprowadzi je dziennikarz Anton Ambroziak. Wydarzeniu towarzyszyć będzie wystawa prac osób transpłciowych. Udział w spotkaniu jest bezpłatny, należy jedynie pobrać wejściówkę."
https://tvn24.pl/swiat/wegry-referendum-w-sprawie-osob-lgbt-w-cieniu-wojny-w-ukrainie-st5653592,"Orban mówi o ""szaleństwie, które roznosi się na Zachodzie"". Aktywiści: to dyskryminacyjne, propagandowe referendum","28 marca 2022, 20:27","Viktor Orban postanowił przetestować na Węgrzech wzorce sprawdzone w polskich wyborach. Gdyby nie rosyjska inwazja na Ukrainę, głowy węgierskich wyborców rozpalałby teraz temat praw osób LGBTQ. Materiał TVN24 BiS.","3 kwietnia, razem z wyborami parlamentarnymi na Węgrzech, odbędzie się referendum w sprawie osób LGBT. Pytania, delikatnie mówiąc, są sugestywne: Przeciwnicy Orbana argumentują, że sztucznie wywołał temat osób LGBTQ, aby podzielić Węgrów i zdobyć większe poparcie. Poza tym dodatkowe głosowanie kosztuje 7 bilionów forintów, czyli prawie 90 milionów złotych. - Nie chciałbym, żeby moje wnuki przeszły zmianę płci. Dziewczynki powinny pozostać dziewczynkami, a chłopcy chłopcami - uważa Jozsef M. Nagy, mieszkaniec Budpesztu. - Wydawanie tylu pieniędzy na to referendum nie ma sensu. Ono nie ma uzasadnienia. Dla węgierskiego społeczeństwa to nie jest problem. Tylko część Węgrów została ogłupiona - twierdzi z kolei inna mieszkanka stolicy, Margit Rozsa. Referendum to odpowiedź Orbana na działania Komisji Europejskiej, która w ubiegłym roku wszczęła przeciwko Węgrom postępowanie o naruszenie unijnego prawa w związku z tak zwaną ustawą o ochronie dzieci. - W tym referendum zatrzymamy na naszej granicy szaleństwo, które roznosi się na Zachodzie. Ochronimy nasze rodziny i dzieci. Ojcem jest mężczyzna, matką jest kobieta, a nasze dzieci powinny zostać pozostawione w spokoju - przekonywał 15 marca Viktor Orban. Kiedy węgierski premier w ubiegłym roku ogłaszał referendum, przewodnicząca Komisji Europejskiej Ursula von der Leyen nazwała inicjatywę ""hańbiącą"". Społeczność LGBTQ na Węgrzech apeluje, aby podczas referendum oddawać nieważny głos, stawiając dwa krzyżyki. ""Hańba"" i ""naruszenie podstawowych wartości Unii Europejskiej"". Von der Leyen krytykuje węgierską ustawę Luca Dudits z organizacji pozarządowej ""Hatter Tarsasag"" reprezentującej osoby LGBTQI na Węgrzech ocenia, że to ""dyskryminacyjne, propagandowe referendum tylko pogłębi podział w społeczeństwie i zwiększy uprzedzenia w stosunku do osób LGBTQ"". - Chcemy powstrzymać nienawiść. Naszym zdaniem najlepszym wyjściem będzie oddanie nieważnego głosu - mówi. Działaczka na rzecz praw osób LGBTQ Viktoria Radvanyi zwraca uwagę, że ""ludzie się boją, że jeśli Fidesz (partia Orbana - red.) wygra, to będą ograniczane prawa człowieka, kolejne restrykcje dla osób LGBTQ i innych mniejszości"". - Już to przerabialiśmy - przypomina. W poprzednich kampaniach wyborczych Fidesz i Viktor Orban skupiali się na nagonce na imigrantów. Ta formuła się wyczerpała, więc potrzebny był nowy wróg. Ciosem w kampanię Fideszu okazała się agresja Rosji na Ukrainę. Dziś Węgrzy dyskutują przede wszystkim nie o osobach LBTQ, a kontrowersyjnym ""otwarciu Orbana na wschód"". Premiera Węgier tuż przed wyborami za zażyłość z Putinem spotyka międzynarodowy ostracyzm. O Viktora Orbana i jego stanowisko wobec rosyjskiej agresji zbrojnej na Ukrainę pytany był w wywiadzie dla TVN24 prezydent Andrzej Duda. - Uważa pan, że Orban powinien być bojkotowany przez wolny świat? - pytał prezydenta Konrad Piasecki. - Trudno mi tę postawę zrozumieć - przyznał w odpowiedzi Andrzej Duda. Na planowaną w Budapeszcie naradę ministrów obrony państw Grupy Wyszehradzkiej nie pojedzie czeska minister Jana Czernochova. Podobną decyzję, według Polskiego Radia, podjął szef resortu obrony narodowej Mariusz Błaszczak. Międzynarodową Misję Obserwacyjną wyborów parlamentarnych na Węgrzech ma poprowadzić, uwaga, ultrakonserwatywny i katolicki Ordo Iuris. Według rzecznika węgierskiego rządu bezstronność dotychczasowego obserwatora, OBWE, ""budzi wątpliwości"". Orban i jego partia Fidesz - po raz pierwszy, odkąd przejęli władzę w 2010 roku - będą musieli zmierzyć się w tym głosowaniu z poważną konkurencją - wspólnym kandydatem opozycji będzie Peter Marki-Zay. >> Kiedyś głosował na Fidesz, teraz z nim walczy. Peter Marki-Zay mówi, jak chce pokonać Orbana"
https://tvn24.pl/swiat/wojna-w-ukrainie-osoby-lgbt-z-ukrainy-tez-uczestnicza-w-walce-wsrod-nich-jest-drag-queen-vlad-szast-st5640537,"Kiedyś szpilki, dziś mundur. ""Dla każdego jest miejsce na froncie"" - mówi słynna drag queen z Ukrainy","18 marca 2022, 15:02","Usunęli Grindra i ""wszystko, co queerowe"" ze swoich telefonów, pożegnali bliskich – a potem chwycili za broń. Osoby LGBT+ z Ukrainy uczestniczą w walce o wolność swojego kraju. Wśród nich jest Vlad Szast, znany publiczności jako drag queen Guppy Drink.","O Vladzie zrobiło się głośno, kiedy jego zdjęcie zostało umieszczone na oficjalnym profilu Ukrainy na Instagramie. A właściwie dwa zdjęcia – jedno sprzed wojny, przedstawiające Vlada w zmysłowej stylizacji drag, a drugie sprzed kilku dni, w mundurze Ukraińskich Sił Zbrojnych. ""Ukraińcy bronią nie tylko naszego kraju, ale też wartości – wolności, godności, prawa do wyrażania siebie. W obawie przed prześladowaniami Ukraińcy LGBTQ chwycili za broń. Wiadomo, że Rosja sporządziła listy dziennikarzy, prawników i obrońców praw gejów, aby ich zabić lub wysłać do obozów"" – czytamy we wpisie na profilu ukraine.ua. W Polsce nagłośnił ten wpis aktywista LGBT+ Bart Staszewski. Według informacji rządu Stanów Zjednoczonych, Rosja już przed inwazją na Ukrainę przygotowała listę osób, które miałyby zostać zabite lub wysłane do kolonii karnych. Jako pierwszy o takiej liście napisał magazyn ""Foreign Policy"". Wśród nazwisk, które miały zostać wymienione w dokumencie, znalazły się osoby sprzeciwiające się polityce Rosji, w tym rosyjscy i białoruscy dysydenci polityczni zamieszkujący w Ukrainie, dziennikarze, działacze antykorupcyjni, członkowie mniejszości etnicznych i religijnych oraz osoby ze społeczności LGBT+. OGLĄDAJ TELEWIZJĘ NA ŻYWO W INTERNECIE NA TVN24 GO >>> Rosyjskie prawo zabrania między innymi prezentowania dzieciom treści dotyczących życia osób nieheteroseksualnych. Należący do mniejszości seksualnych obywatele Ukrainy przekazywali, że pierwsze dni po rozpoczęciu rosyjskiej inwazji spędzili, usuwając z telefonów aplikacje randkowe dla par jednopłciowych i wszelkie ślady swojej tożsamości. Następnie wielu z nich, tak jak Vlad, wstąpiło do ukraińskiej armii. Ukrainiec był w 2016 roku jednym z bohaterów reportażu portalu tsn.ua, w którym opowiadał o swojej pracy jako artysta drag. W dzieciństwie marzył o pójściu w ślady matki - lekarki, więc wyjechał z rodzinnego Bobryńca do Kijowa i tam wstąpił na Narodowy Uniwersytet Medyczny im. Bogomolca, specjalność: medycyna ogólna. Na drugim roku rozpoczął pracę w nocnych klubach. - Na początku nie zdawałem sobie sprawy, co robię, i dlaczego to robię. Pierwszy rok był po prostu dla zabawy, spędzałem czas w klubie, tańcząc na scenie. Potem odkryłem szeroki świat europejskich i amerykańskich klubów, przyjrzałem się temu, co ludzie tam robili, zacząłem śledzić ich pracę, zacząłem uczyć się czegoś nowego przez internet - mówi Vlad. Po jakimś czasie rzucił uczelnię i zaczął występować jako Guppy Drink, a także rozpoczął studia na Kijowskim Narodowym Uniwersytecie Szewczenki na kierunku dziennikarstwo. Rozwijał też swoje umiejętności artystyczne. Przed rozpoczęciem wojny Vlad był tancerzem pole dance i artystą makijażowym, a także jedną z popularniejszych drag queen w Ukrainie. Jego profil na Vkontakte, Instagramie i Facebooku to szczegółowa dokumentacja imprez, na których wystąpiła Guppy Drink. Na jednym ze zdjęć z 2016 roku Guppy Drink razem z inną drag queen pozuje w klubie z Elliotem Page. Vlad w prowokujących pozach, z ekstrawaganckim makijażem i w odważnych stylizacjach zupełnie nie przypomina żołnierza, którego zdjęcie zamieścił profil Ukrainy na Instagramie. Takich osób jak Vlad jest znacznie więcej. - Społeczność LGBTQ+ w Ukrainie jest w ogromnym niebezpieczeństwie. (…) Jeśli Rosja wygra, oznacza to ciemność. Nie będzie wolności, możliwości bycia sobą, żadnych praw dla różnych społeczności – mówił Vlad w rozmowie z amerykańskim ""Forbesem"". Pod koniec lutego działacz Viktor Pilipanko donosił o rosyjskich żołnierzach, którzy w Charkowie ukryli się w piwnicy należącej do aktywistów LGBT+. Zostali rozbrojeni i pojmani. ""To jest nasza wojna, Ukraińcy, ale walczymy również jako osoby LGBTQ+ i jestem pewien, że rosyjscy żołnierze w Charkowie to zrozumieli. Mamy do czynienia z tyrańskim, homofobicznym wrogiem"" – napisał Pilipanko. W ostatnich latach społeczność LGBT+ dzięki marszom i edukacji poczyniła ogromne postępy, jeśli chodzi o akceptację społeczeństwa. W 2015 roku Ukraina zainicjowała progresywną reformę prawa, dotyczącą między innymi dyskryminacji w miejscu pracy oraz ułatwień w uzgodnieniu płci osobom transpłciowym. Podobnie jak w Polsce, nieheteroseksualni Ukraińcy i Ukrainki wciąż muszą walczyć o swoje prawa, jednak obecnie organizacje takie jak Ukrainian Pride skupiają się na wspieraniu członków mniejszości, którzy zdecydowali się wziąć udział w walce. - Nikt tutaj (na froncie - przyp. red.) nie dba o to, kim jestem, nawet najbardziej konserwatywni członkowie zespołu przedkładają walkę o wolność nad swoje osobiste poglądy. Każdy jest człowiekiem, a dla każdego żołnierza, który dołącza do obrony, jest miejsce na froncie – mówi Vlad. Oglądaj telewizję na żywo w TVN24 GO"
https://tvn24.pl/swiat/szkocja-parlament-przyjal-ustawe-o-uznaniu-plci-st6550076,"Szkocki parlament poparł ustawę o uznaniu płci. Brytyjski rząd zasygnalizował, że może ją zablokować","22 grudnia 2022, 22:32","Szkocki parlament, po burzliwych debatach, przyjął w czwartek ustawę o uznaniu płci. W świetle nowych przepisów, prawna zmiana będzie wymagała jedynie deklaracji danej osoby, bez badań medycznych. Ustawa budziła ogromne kontrowersje, także w szeregach rządzącej Szkockiej Partii Narodowej, a jej wejście w życie nie jest pewne.","Zgodnie z zasadami obowiązującymi w całej Wielkiej Brytanii, aby dana osoba uzyskała prawne uznanie innej płci niż jej biologiczna, musi przedstawić zaświadczenie medyczne o dysforii płciowej, czyli niezgodności płci biologicznej z odczuwaną oraz drugą opinię lekarską o proponowanej terapii, a także dowód, że co najmniej przez minione dwa lata odczuwała tę niezgodność. Zaświadczenie o uznaniu płci może być wydane tylko osobie, która ukończyła 18 lat. Każda osoba je otrzymująca musi zadeklarować, że z nowo uznaną płcią pozostanie do końca życia. Szkocki rząd twierdzi, że te wymogi są zbyt skomplikowane i zbyt mocno ingerujące w prywatność. Przyjęta ustawa znosi wymóg diagnozy medycznej o niezgodności płciowej (do zmiany wystarczy deklaracja zainteresowanej osoby), obniża próg, w którym można o to występować z 18 do 16 lat i skraca minimalny okres życia z niegodnością z dwóch lat do trzech miesięcy lub w przypadku 16- i 17-latków do sześciu miesięcy. Nie będzie wymogu pozostania z płcią do końca życia, bo proces będzie można odwrócić, poza tym wprowadzony zostanie trzymiesięczny okres refleksji, gdy można zmienić zdanie. Natomiast składanie fałszywego wniosku, nie mając ku temu podstaw, będzie przestępstwem zagrożonym karą do dwóch lat więzienia. W teorii ta zmiana w bezpośredni sposób dotyczy bardzo niewielkiej grupy ludzi – publiczna służba zdrowia szacuje, że osoby transpłciowe stanowią ok. 0,5 proc. populacji. W Irlandii, gdzie podobne regulacje przyjęto w 2015 roku i która ma podobną populację do Szkocji, taki wniosek składa średnio 115 osób rocznie. Przeciwnicy ustawy - wśród, których czołową postacią jest pisarka J.K. Rowling, autorka serii o Harrym Potterze - wskazują, że ustawa negatywnie wpłynie na ciężko zdobyte prawa kobiet oraz na ich bezpieczeństwo. Ich zdaniem ustawa otwiera osobom jedynie deklarującym dysforię - bez potwierdzenia jej diagnozą - dostęp do kobiecych toalet, przebieralni, oddziałów szpitalnych czy więziennych i może to być wykorzystywane do napaści seksualnych. Szczególne kontrowersje w czasie burzliwej debaty w szkockim parlamencie budziła kwestia obniżenia wieku uprawniającego do wystąpienia o zmianę płci z 18 do 16 lat. Jak przekonywali krytycy ustawy, często osoby w tym wieku są jeszcze zbyt niedojrzałe, by świadomie podjąć tak istotną decyzję, oraz poprawka zabraniająca osobom skazanym za przestępstwa seksualne występowanie o prawną zmianę płci. Poprawka jednak została odrzucona. Ostatecznie, po burzliwej debacie, która trwała we wtorek i środę do późnej nocy, projekt został w czwartek późnym popołudniem przyjęty. Poparło go 86 posłów, przeciwnych było 39. Ale przeciwko projektowi firmowanemu przez własny rząd zagłosowało dziewięcioro posłów Szkockiej Partii Narodowej, co jest największą rebelią od czasu, gdy ta partia przejęła władzę w 2007 roku. Jednak wejście w życie ustawy jeszcze nie jest pewne, bo brytyjski rząd zasygnalizował, że może ją zablokować na drodze prawnej ze względu na obawy dotyczące bezpieczeństwa kobiet oraz dzieci, a także ze względu na kolizję przepisów prawnych, jaka nastąpi, gdy osoby ze szkockim certyfikatem płci przeniosłyby się do innych części Zjednoczonego Królestwa."
https://tvn24.pl/swiat/hiszpania-deputowani-przyjeli-ustawe-umozliwiajaca-zmiane-plci-14-latkom-st6550172,Hiszpania o krok od przyjęcia ustawy dopuszczającej uznanie płci u osób od 14. roku życia,"23 grudnia 2022, 7:58",Hiszpańscy politycy przyjęli w czwartek ustawę umożliwiającą osobom 14-letnim i starszym uznanie płci bez potrzeby oceny psychologicznej lub innej medycznej. Osoby w wieku od 14 do 16 lat nadal jednak będą potrzebować na to zgody rodziców lub opiekunów prawnych. Wobec dzieci w wieku 12-14 lat decydować ma sąd.,"Kongres Deputowanych, niższa izba hiszpańskiego parlamentu, zatwierdził w czwartek wieczorem nową ustawę o uznaniu płci. Mogą z niej skorzystać osoby w wieku 14 lat i starsze. Za przyjęciem projektu ustawy, przygotowanej przez lewicową partię Podemos, koalicjanta socjalistów w rządzie Pedro Sancheza, opowiedziało się 188 deputowanych. Przeciwko przyjęciu nowych przepisów głosowało 150 posłów z 350-osobowego Kongresu Deputowanych. Ustawa zostanie teraz skierowana do Senatu. Zaakceptowana przez deputowanych regulacja przewiduje, że osoby mające ukończone 16 lat będą mogły rejestrować swoją płeć odmienną od biologicznej w dokumentach urzędu stanu cywilnego na życzenie, bez przeprowadzonej operacji. Wymagana będzie jedynie deklaracja wnioskodawcy, który będzie zwolniony z dotychczas wymaganych prawem badań lekarskich i psychologicznych. Ustawa o prawach osób transpłciowych przewiduje, że na uznanie płci osób w wieku od 14 do 16 lat potrzebna jest zgoda rodziców lub opiekunów prawnych, a w przypadku młodszych dzieci, w wieku 12-14 lat, decydować będzie sąd. Zgodnie z nowymi przepisami nawet w przypadku odmowy rodziców sąd będzie mógł przychylić się do argumentów prawnika reprezentującego dziecko. Dla dzieci poniżej 12. roku życia nie będzie istniała możliwość uznania płci, choć władze szkolne mają zapewnić im możliwość używania imion i traktowania zgodnie z odczuwaną przez nie płcią. Nowa ustawa o osobach transpłciowych została przyjęta po prawie dwuletnich sporach pomiędzy Podemos a Hiszpańską Socjalistyczną Partią Robotniczą (PSOE). Niektórzy z socjalistów wskazywali podczas debaty, że dolna granica wieku do jest zbyt niska, a nowa regulacja może być przedmiotem nadużyć, prowadząc na przykład - jak argumentowali do dyskryminacji kobiet w rywalizacji sportowej z mężczyznami deklarującymi się jako kobiety."
https://tvn24.pl/swiat/izrael-nowy-rzad-benjamin-netanjahu-potepil-przyszlych-koalicjantow-za-uwagi-wymierzone-w-spolecznosc-lgbtq-st6553053,Benjamin Netanjahu potępił przyszłych koalicjantów za uwagi wymierzone w społeczność LGBTQ,"26 grudnia 2022, 7:40","Benjamin Netanjahu, formujący nowy rząd Izraela skrytykował swoich przyszłych koalicjantów za zapowiedzi nowych ustaw zezwalających na dyskryminację społeczności LGBTQ. Polityk zapewnił, że jego nowy rząd nie zagrozi prawom mniejszości seksualnych w kraju - poinformowała agencja Associated Press.","Benjamin Netanjahu poinformował w środę o porozumieniu w sprawie utworzenia nowego rządu Izraela z religijnymi i skrajnie prawicowymi partiami. Posłanka Orit Struck z partii Religijny Syjonizm - z którą m.in. Netanjahu planuje utworzenie nowego rządu - powiedziała w niedzielę, że religijni pracownicy ochrony zdrowia Izraela powinni móc odmówić udzielenia pomocy osobom LGBTQ. Netanjahu - lider partii Likud - ocenił, że komentarze deputowanej Struck ""są nie do zaakceptowania dla niego i dla jego ugrupowania"" i zapewnił, że umowa koalicyjna ""nie pozwala na dyskryminację społeczności LGBTQ oraz zagrażanie ich prawom jako obywateli Izraela"". Ustępujący rząd Izraela podjął działania promujące prawa LGBTQ, znosząc m.in. zakaz oddawania krwi przez homoseksualistów czy usprawniając dostęp do operacji korekty płci. W skład nowego rządu mają wejść, prócz Likudu, dwie ultraortodoksyjne partie, które zakazują kobietom udziału w wyborach oraz ugrupowanie Religijny Syjonizm. W wyborach, które odbyły się na początku listopada, partia Likud oraz stowarzyszone z nią skrajnie prawicowe i religijne ugrupowania zdobyły 64 miejsca w 120-osobowym Knesecie, dając Netanjahu mandat do utworzenia rządu."
https://tvn24.pl/polska/black-eyed-peas-i-teczowe-opaski-na-koncercie-sylwestrowym-politycy-obozu-wladzy-oburzeni-marcin-warchol-kontra-william-st6581011,Black Eyed Peas z tęczowymi opaskami na sylwestrowym koncercie. Politycy obozu władzy oburzeni,"2 stycznia 2023, 13:14","Występ zespołu Black Eyed Peas na sylwestrowej imprezie telewizji państwowej wywołał wiele emocji ze względu na tęczowe opaski na ramionach, noszone przez artystów w czasie koncertu. Wiceminister sprawiedliwości Marcin Warchoł z Solidarnej Polski wdał się na Twitterze w spór z raperem tej grupy. ""To nie Sylwester Marzeń lecz Sylwester Wynaturzeń"" - napisał Warchoł. Will.i.am odpowiedział mu, że miłość to między innymi ""tolerancja, zrozumienie, jedność, szacunek"". W kontekście występu głos zabrali także między innymi wiceminister rolnictwa Janusz Kowalski, szef resortu sprawiedliwości Zbigniew Ziobro oraz premier Mateusz Morawiecki.","Podczas tegorocznej sylwestrowej imprezy organizowanej przez telewizję państwową wystąpił między innymi amerykański zespół Black Eyed Peas. Artyści pojawili się na scenie z tęczowymi opaskami na ramionach. Jeden z członków grupy, raper William James Adams o pseudonimie Will.i.am, opublikował później również na Instagramie wideo, na którym mówił, że dedykuje piosenkę ""Where Is the Love?"" wszystkim, którzy doświadczyli hejtu w tym roku. - Kochamy społeczność LGBT - powiedział przed sylwestrowym występem na scenie. Kontynuując nagranie, już za kulisami, raper wskazywał, że nazwa zespołu to Black Eyed Peas, ale nie Black Eyed PiS. - Opowiadamy się za jednością, miłością, tolerancją - powiedział. - Czasami trzeba pojechać w miejsce, gdzie ludzie nie mają takich samych poglądów, aby ich zainspirować co do różnic, co do tego, jak wygląda tolerancja - mówił. Tymczasem tuż po występie grupy prowadzący imprezę Tomasz Kammel powiedział ze sceny, że ""wszystko było tak, jak umówione"", łącznie z ""każdym elementem stroju"". ZOBACZ TAKŻE: Światowe media o odwołaniu występu Melanie C w Polsce. Piszą o ""wrogości wobec osób LGBT"" Na tęczowe opaski na ramionach muzyków zareagował w mediach społecznościowych wiceminister sprawiedliwości Marcin Warchoł z Solidarnej Polski, która jest koalicjantem Prawa i Sprawiedliwości. ""Promocja LGBT w TVP2 . WSTYD! To nie Sylwester Marzeń lecz Sylwester Wynaturzeń"" - napisał. Na ten wpis zareagował sam raper Will.i.am. ""Wspólnota, tolerancja, zrozumienie, jedność, szacunek, różnorodność i integracja… TO JEST MIŁOŚĆ… ludzie to ludzie i wszyscy powinniśmy praktykować szanowanie i kochanie wszystkich typów ludzi na ziemi i uczyć się od nich… KOCHAM CIĘ, twój kraj…"" - napisał artysta Black Eyed Peas. Na te słowa odpowiedział wiceminister Warchoł. ""Nie manipuluj! Nie nosiłeś tęczowych opasek na mundialu w Katarze. Nie promowałeś przesłania o integracji LGBTQ w kraju, w którym homoseksualizm jest nielegalny. A co z twoimi wartościami ""MIŁOŚCI""? Zapomniane? Czemu?"" - napisał. Występ Black Eyed Peas na sylwestrowej imprezie telewizji państwowej skomentował także wiceminister rolnictwa i rozwoju wsi Janusz Kowalski. ""Homopropaganda w TVP za 1 milion dolarów. To nie była dobra zmiana. Wstyd"" - napisał na Twitterze poseł Solidarnej Polski. W odpowiedzi posłanka PiS Joanna Lichocka, udostępniając internetowy wpis Warchoła, napisała na Twitterze: ""Panowie z SP, napijcie się szampana na Sylwestra. Zamiast lansować się politycznie nawet teraz. Polska chce się bawić dziś - wyłączcie szczucie. Dobrego Nowego Roku!"". Wiceminister sprawiedliwości odpowiedział jej, komentując, że ""zabawa nie może służyć deprawacji"". ""I to jeszcze w dniu śmierci papieża, który określał małżeństwo homoseksualne jako sprzeczne ze wszystkimi kulturami, jakie do dziś istniały i zaprzeczenie całej tradycji ludzkości. Brak słów"" - napisał Warchoł na Twitterze. Na słowa Lichockiej zareagował także Kowalski. ""Joasiu! Promowanie tęczowej agendy w publicznej telewizji to działanie sprzeczne z misją mediów publicznych, które ustawowo mają obowiązek bronić wartości. Właśnie ten skandal za 1 milion dolarów pieniędzy wszystkich Polaków zepsuł milionom telewidzów narodowej TVP Sylwestra"" - napisał. Komentarz zamieścił w mediach społecznościowych również minister sprawiedliwości i prokurator generalny Zbigniew Ziobro, szef Solidarnej Polski. ""Wpadki się zdarzają. Ale jeśli promocja LGBT na sylwestrowym koncercie TVP była zaplanowana przez stację, to ci, którzy uznali to za skandal, mają rację"" - napisał. Na treści publikowane na Twitterze przez polityków obozu władze reagowali także przedstawiciele opozycji. ""Janusz wyluzuj. Polskie wartości to także polskie rodziny LGBT i cała polska społeczność LGBT"" - napisała Katarzyna Kotula z Lewicy. ""Panie Ministrze, a Pan nie może się po prostu bawić beztrosko w tę noc?"" - pytała Warchoła Anna-Maria Żukowska (Lewica). Zbigniew Ziobro na poniedziałkowej konferencji prasowej w Sejmie zapowiedział, że podczas spotkania polityków Solidarnej Polski z premierem Mateuszem Morawieckim, do którego ma dojść ""niebawem"", ""zapewne też będą chcieli zapytać pana premiera o to, czy ten pewnego rodzaju manifest ze strony Telewizji Publicznej - skoro była to zaplanowana akcja związana z promocją pewnych postaw i wartości w obszarze publicznym - jest kolejnym elementem ustępstw wobec żądań Unii Europejskiej"". Dodał, że będzie chciał zapytać premiera jak ocenia ""nową sytuację w TVP"". - Było dla nas rzeczą zaskakującą, że Telewizja Publiczna, (...) zdecydowała się, jak wynika z oświadczeń jej przedstawicieli, do świadomego udziału w promowaniu symboli i tym samym wartości, które są zaprzeczeniem tego wszystkiego, o czym nasze środowiska ""dobrej zmiany"" konsekwentnie deklarowały i zapewniały, że będą wierne określonej wizji wartości. Jest to zmiana zaskakująca i wymagająca wyjaśnień. Hipokryzja jest rzeczą naganną i złą kiedy pojawia się w polityce - powiedział Ziobro. Szef rządu pytany o słowa Ziobry na konferencji prasowej, powiedział, że ""my nie jesteśmy za tym, żeby ograniczać jakąkolwiek ekspresję artystyczną zespołów, które wykonują swój program"". - Tyle mam do powiedzenia w tej sprawie - dodał. - My w oczywisty sposób dbamy o rodzinę, o to, żeby wszystkie wartości bliskie sercom ogromnej większości Polaków były pielęgnowane, ale też jesteśmy bardzo tolerancyjni dla wszystkich i absolutnie tutaj, także w tym przypadku, jeżeli ten zespół, który jednocześnie też bardzo podziękował Polsce za wsparcie dla Ukrainy i te słowa też poszły w świat, zrobił to, co zrobił, to my jesteśmy partią pełną tolerancji, zrozumienia dla różnych środowisk, a nie będziemy cenzurowali w najmniejszym stopniu ekspresji artystycznej - mówił. Obecny również na konferencji europoseł, wiceprezes PiS Joachim Brudziński powiedział, że ""może potwierdzić tylko to, co powiedział premier"". - Prawo i Sprawiedliwość jest partią wolności. Polityków Prawa i Sprawiedliwości nic nie obchodzi, ani nie interesuje jakie ktoś ma preferencje jakiekolwiek - mówił. Dodał, że nie oglądał sylwestra telewizji rządowej. - Nie czuję się zaatakowany jakąkolwiek ideologią czy promocją - powiedział. - Mogę powtórzyć: tolerancja tak, afirmacja niekoniecznie. Jesteśmy partią pełną tolerancji, szanujemy każdego człowieka - dodał."
https://tvn24.pl/programy/klotnie-w-zjednoczonej-prawicy-awantura-o-teczowe-opaski-i-spory-o-pieniadze-z-kpo-st6584401,Kłótnie w Zjednoczonej Prawicy. Awantura o tęczowe opaski i spory o pieniądze z KPO,"3 stycznia 2023, 5:40","Ciągle nie ma pieniędzy z Krajowego Planu Odbudowy - nie ma nawet o nie wniosku. Nie ma też zmian w ustawie o Sądzie Najwyższym. Zapowiada się spotkanie premiera Mateusza Morawieckiego z Solidarną Polską w tej sprawie - ma przekonywać, jakie korzyści płyną z unijnych pieniędzy dla wzrostu gospodarki. Na razie mamy kłótnię w rządzie po Sylwestrze Marzeń telewizji rządowej, na którą idą miliardy z budżetu i awanturę z powodu tęczowej opaski, która dla prawicy ciągle jest jakąś ideologią. Materiał Barbary Sobskiej.",N/A
https://tvn24.pl/programy/swidnik-zmienia-zdanie-w-sprawie-osob-lgbt-st6592000,Świdnik zmienia zdanie w sprawie osób LGBT,"4 stycznia 2023, 5:37","Najpierw jako jedni z pierwszych przyjęli stanowisko anty-LBGT, a teraz się z niego wycofali. Świdnik zmienia zdanie i postawę. Pytanie, czym jest to podyktowane. Komisja Europejska pogroziła palcem samorządom, które dyskryminują osoby LGBT. Materiał magazynu ""Polska i Świat"".",N/A
https://tvn24.pl/kultura-i-styl/usa-noah-schnapp-jest-gejem-aktor-dokonal-coming-outu-st6598173,"Aktor Noah Schnapp dokonał coming outu. ""Żyłem w strachu przez 18 lat""","6 stycznia 2023, 11:07","18-letni aktor Noah Schnapp, znany z serialu ""Stranger Things"", ujawnił, że jest gejem. Coming outu dokonał w wideo zamieszczonym w mediach społecznościowych. Opatrzył je popularnym dźwiękiem, w którym ktoś mówi: ""nigdy nie byłem aż tak poważny"".","""Gdy wreszcie, po 18 latach życia w strachu, powiedziałem moim przyjaciołom i rodzinie, że jestem gejem, oni stwierdzili, że już o tym wiedzą"" - napisał aktor w podpisie wideo zamieszczonym na TikToku. Nagraniu towarzyszy popularny na platformie dźwięk: ""Wiesz jaki nigdy nie byłem? Tak poważny. Nigdy nie byłem aż tak poważny. Szczerze mówiąc, nigdy nie będę aż tak poważny"", do którego aktor synchronicznie układa usta. 
Wideo 12 godzin po opublikowaniu miało ponad 36 mln wyświetleń. ZOBACZ TEŻ: Coming out czy coming in? Oni mają tę moc, nie zawstydzajmy ich Noah Schnapp to 18-letni aktor pochodzenia kanadyjsko-amerykańskiego. Znany jest głównie z roli Willa Byersa w serialu ""Stranger Things"", w którym gra od 2016 roku. ""Chyba jestem bardziej podobny do Willa niż myślałem"" - napisał pod wideo zamieszczonym na TikToku. Grana przez niego postać, jak ujawnił sam aktor w rozmowie z magazynem Variety w lipcu, również jest gejem i podkochuje się w swoim najlepszym przyjacielu. - To zawsze było widoczne, ale nigdy tak naprawdę nie było wiadomo, czy on po prostu dorasta wolniej niż jego przyjaciele. Teraz, gdy jest starszy, stało się to realne, oczywiste. Jest w 100 proc. jasne, że (Will) jest gejem i rzeczywiście kocha Mike'a - stwierdził wówczas aktor."
https://tvn24.pl/swiat/wielka-brytania-rzad-w-londynie-zablokuje-szkocka-ustawe-o-uznaniu-plci-na-podstawie-wlasnej-deklaracji-st6634449,Rząd w Londynie zablokuje szkocką ustawę o uznaniu płci,"17 stycznia 2023, 7:19","Brytyjski rząd ogłosił, że zdecydował się zablokować przyjęty przez szkocki parlament projekt ustawy o uznaniu płci, który przewiduje, że będzie ono wymagało jedynie deklaracji danej osoby, bez badań medycznych. Szkocki rząd nie zamierza jednak się wycofywać ze swoich zamiarów, a szefowa szkockiego rządu Nicola Sturgeon określiła działania Londynu jako ""frontalny atak"" na szkocki parlament.","Alister Jack, brytyjski minister ds. Szkocji, ogłosił, że we wtorek formalnie odwoła się do art. 35 ustawy o Szkocji, na mocy której powstał szkocki parlament, aby zablokować projekt ustawy o uznaniu płci, zanim dostanie ona aprobatę monarchy, co jest ostatnim etapem ścieżki legislacyjnej. Art. 35 daje rządowi w Londynie takie kompetencje, jeśli uważa, że ustawa będzie miała negatywny wpływ na prawo obowiązujące w całym Zjednoczonym Królestwie - choć nigdy jeszcze tego nie zastosowano. - Osoby transseksualne, które przechodzą proces zmiany swojej płci prawnej, zasługują na nasz szacunek, wsparcie i zrozumienie. Moja dzisiejsza decyzja dotyczy konsekwencji ustawodawstwa dla funkcjonowania ogólnobrytyjskich zapisów dotyczących równości oraz innych zastrzeżonych spraw – powiedział Alister Jack. - Nie podjąłem tej decyzji lekko. Projekt ustawy miałby znaczący wpływ między innymi na ogólnobrytyjskie kwestie równościowe w Szkocji, Anglii i Walii. Dlatego doszedłem do wniosku, że jest to konieczny i prawidłowy kierunek działania – wyjaśnił brytyjski minister ds. Szkocji. Jack dodał, że jeśli szkocki rząd zdecyduje się wycofać projekt do ponownego rozpatrzenia, ma nadzieję, iż znalezione zostanie konstruktywne rozwiązanie. Szkocki rząd nie zamierza jednak się wycofywać. ""Jest to frontalny atak na nasz demokratycznie wybrany szkocki parlament i jego zdolność do podejmowania własnych decyzji w sprawach zdecentralizowanych. Szkocki rząd będzie bronił legislacji i stanie w obronie szkockiego parlamentu. Jeśli to westminsterskie weto się powiedzie, będzie pierwszym z wielu"" - napisała na Twitterze Sturgeon. Przyjęty tuż przed Bożym Narodzeniem projekt ustawy znacznie upraszcza w Szkocji proces uznania płci w stosunku do obowiązującego w całej Wielkiej Brytanii. Obecnie aby dana osoba uzyskała prawne uznanie innej płci niż jej biologiczna, musi przedstawić zaświadczenie medyczne o dysforii płciowej, czyli niezgodności płci biologicznej z odczuwaną, drugą opinię lekarską o proponowanej terapii, a także dowód, że co najmniej przez minione dwa lata odczuwała tę niezgodność. Zaświadczenie o uznaniu innej płci może być wydane tylko osobie, która ukończyła 18 lat. Każda osoba je otrzymująca musi zadeklarować, że z nowo uznaną płcią pozostanie do końca życia. Szkocki rząd twierdził, że te wymogi są zbyt skomplikowane i zbyt mocno ingerujące w prywatność. Przyjęty projekt znosi wymóg diagnozy medycznej o niezgodności płciowej, czyli do zmiany wystarczy deklaracja zainteresowanej osoby, obniża próg, w którym można o to występować z 18 do 16 lat i skraca minimalny okres życia z niegodnością z dwóch lat do trzech miesięcy lub w przypadku 16- i 17-latków do sześciu miesięcy. Nie będzie wymogu pozostania z nową płcią do końca życia, bo proces będzie można odwrócić. Projekt ustawy budził ogromne kontrowersje nawet w szeregach rządzącej Szkockiej Partii Narodowej (SNP) i w głosowaniu przeciwko własnemu rządowi opowiedziało się dziewięcioro posłów tego ugrupowania. Ostatecznie został on jednak przyjęty stosunkiem głosów 86:39. Przeciwnicy ustawy - wśród, których czołową postacią jest pisarka J.K. Rowling, autorka serii o Harrym Potterze - przekonują, że ustawa negatywnie wpłynie na ciężko zdobyte prawa kobiet oraz na ich bezpieczeństwo. Ich zdaniem ustawa otworzy osobom jedynie deklarującym dysforię - bez potwierdzenia jej diagnozą - dostęp do kobiecych toalet, przebieralni, oddziałów szpitalnych czy więziennych i może to być wykorzystywane do napaści seksualnych. Szczególne kontrowersje budziła kwestia obniżenia wieku uprawniającego do wystąpienia o zmianę płci z 18 do 16 lat - zdaniem krytyków, często osoby w tym wieku są jeszcze zbyt niedojrzałe, by świadomie podjąć tak istotną decyzję - oraz możliwość występowania o prawną zmianę płci przez osoby skazane za przestępstwa seksualne. Choć teoretycznie ustawa, jeśli by weszła w życie, obowiązywać będzie tylko w Szkocji, będzie miała wpływ na resztę kraju. Brytyjski rząd wskazuje, że stworzyłaby ona sytuację, w której ta sama osoba może mieć inną płeć w Szkocji, a inną w pozostałej części kraju, co z kolei grozi powstaniem ""turystyki genderowej"", czyli przenoszeniem się w celu wykorzystywania prawnej zmiany płci w takich celach jak zasiłki, emerytury czy miejsca w szpitalach."
https://tvn24.pl/swiat/prawa-par-jednoplciowych-wyrok-etpcz-panstwa-musza-zapewnic-prawne-uznanie-i-ochrone-st6635901,Jest wyrok w sprawie związków jednopłciowych: państwa muszą zapewnić prawne uznanie i ochronę,"17 stycznia 2023, 19:28","Nie pozwalając na zawarcie związku małżeńskiego parom tej samej płci Rosja złamała Europejską Konwencję Praw Człowieka - orzekła Wielka Izba Europejskiego Trybunału Praw Człowieka w Strasburgu. Trybunał ocenił, że państwa-strony Konwencji mają obowiązek ""zapewnienia prawnego uznania i ochrony par osób tej samej płci poprzez ustanowienie 'szczególnych ram prawnych'"". Portal OKO.press podał, że w Trybunale czekają podobne sprawy przeciwko Polsce.","We wtorek Wielka Izba Europejskiego Trybunału Praw Człowieka w Strasburgu wydała wyrok w sprawie Fedotowa i inni przeciwko Rosji. Stosunkiem 14 do 3 głosów orzekła, że doszło do naruszenia artykułu 8. Europejskiej Konwencji Praw Człowieka (prawo do poszanowania życia prywatnego i rodzinnego). Sprawa dotyczyła odmowy przez rosyjskie władze zapewnienia prawnego uznania i ochrony prawnej skarżącym jako parom tej samej płci. Skarżący, którymi są trzy homoseksualne pary, zarzucili Rosji przed ETPCz, że nie mogą zawrzeć małżeństwa ani żadnego innego formalnego związku. W informacji prasowej ETPCz podał, iż ""orzecznictwo Trybunału wykazało, że art. 8 Konwencji był już interpretowany jako wymagający od państwa-strony zapewnienia prawnego uznania i ochrony par osób tej samej płci poprzez ustanowienie 'szczególnych ram prawnych'"". Dodano, że ""kilka organów Rady Europy podkreśliło potrzebę zapewnienia prawnego uznania i ochrony par tej samej płci w państwach członkowskich"". ""Trybunał zauważył, że w czasie, gdy skarżący wystąpili do władz rosyjskich o prawne uznanie ich (...) związków, prawo rosyjskie nie przewidywało takiej możliwości. Później też nie było żadnych zmian. Trybunał zauważył, że pozwane państwo nie poinformowało go o jakimkolwiek zamiarze zmiany swojego prawa krajowego w celu umożliwienia parom tej samej płci korzystania z oficjalnego uznania i systemu prawnego zapewniającego ochronę"" - czytamy. W informacji napisano również, że Trybunał odrzucił argument rosyjskiego rządu, że ""większość Rosjan nie pochwala homoseksualizmu w kontekście spraw dotyczących wolności słowa, zgromadzeń lub zrzeszania się mniejszości seksualnych"". ""Trybunał wielokrotnie orzekał, że chociaż interesy jednostki muszą czasami być podporządkowane interesom grupy, demokracja nie oznacza po prostu, że poglądy większości muszą zawsze przeważać: należy osiągnąć równowagę, która zapewni sprawiedliwe traktowanie osób z mniejszości i unikać nadużywania pozycji dominującej"" - wskazano. Jak dalej podkreślono, ""Trybunał konsekwentnie odmawiał poparcia polityki i decyzji, które zawierały predysponujące uprzedzenia ze strony heteroseksualnej większości wobec homoseksualnej mniejszości"". ""Trybunał stwierdził, że pozwane państwo przekroczyło swój margines oceny i nie wypełniło swojego (...) obowiązku zabezpieczenia prawa skarżących do poszanowania ich życia prywatnego i rodzinnego"" - oceniono. Wykrok Wielkiej Izby Europejskiego Trybunału Praw Człowieka (w języku angielskim) >>> Europejski Trybunał nakreślił także tło całej sprawy. Jak poinformował, trzy pary jednopłciowe w różnych terminach złożyły zawiadomienia o ślubie w swoich lokalnych wydziałach Urzędu Stanu Cywilnego. Władze odrzuciły pisma, powołując się na artykuł 1. rosyjskiego Kodeksu rodzinnego, który definiuje małżeństwo jako ""dobrowolny związek małżeński mężczyzny i kobiety"". Pary zaskarży te decyzje do sądów krajowych, jednak ich pozwy zostały odrzucone. Zdecydowały się zatem skierować sprawę do ETPCz. Jedna ze skarg wpłynęła w 2010 roku, a dwie pozostałe w 2014 roku. W 2021 roku sprawy zostały połączone w jedną, a rosyjski zawnioskował o przekazanie jej do Wielkiej Izby. Choć Rosja przestała być we wrześniu 2022 roku członkiem Rady Europy, a jednocześnie stroną Konwencji, ETPCz podkreślił, że to nie zwalnia jej z zobowiązań wynikających z Konwencji w zakresie działań sprzed usunięcia z RE. Dlatego Trybunał pozostał kompetentny do rozpatrzenia połączonej skargi. Według OKO.press jest to ""przełomowy wyrok"". Jak zauważył portal, Trybunał przyznał, że państwa mają pozytywny obowiązek wprowadzenia legislacji, która uznawałaby związki jednopłciowe. ETPCz - wskazało OKO.press - ""podkreślił jednak, że kraje członkowskie wciąż mogą zdecydować, czy formą uznania prawnego będą związki partnerski, czy małżeństwa"". ""Obecnie 28 z 46 państw RE rozpoznaje prawnie związki jednopłciowe. W tym 16 państw uznaje małżeństwa osób tej samej płci. Większość krajów wprowadziła taką legislację w ostatniej dekadzie"" - czytamy na portalu. Przypomniał ponadto, że w europejskim Trybunale czekają podobne sprawy przeciwko Polsce. ""Należy się spodziewać, że po wyznaczeniu powyższego standardu, ETPCz orzeknie w nich tak samo. Nie oznacza to jednak automatycznej zmiany prawa w Polsce. ETPCz i Rada Europy nie posiadają skutecznych narzędzi egzekwowania naruszeń. Polska od lat nie wykonuje wyroków dotyczących aborcji. W ostatnich latach, pod rządami PiS, dołączyły do tych spraw na przykład wyroki dotyczące sądownictwa"" - czytamy."
https://tvn24.pl/kultura-i-styl/the-last-of-us-bella-ramsey-o-byciu-osoba-niebinarna-hejcie-i-wierze-w-siebie-st6639046,"Gwiazda ""The Last of Us"" o byciu osobą niebinarną, internetowym hejcie i braku wiary w siebie","19 stycznia 2023, 14:11","Bella Ramsey, 19-letnia gwiazda serialu ""The Last of Us"", określiła się w wywiadzie w ""The New York Times"" jako osoba niebinarna. Młoda aktorka wyjaśniła, czym jest dla niej płynność płci. Opowiedziała także o swoich zmaganiach z internetowym hejtem i brakiem wiary w siebie.","Ramsey, znana wcześniej głównie z roli Lyanny Mormont w hitowym serialu ""Gra o Tron"", wystąpiła u boku Pedro Pascala w jednej z najnowszych produkcji HBO - ""The Last of Us"", gdzie wcieliła się w postać Ellie. Z okazji premiery serialu młoda aktorka udzieliła portalowi ""The New York Times"" wywiadu, w którym odniosła się między innymi do kwestii prywatnych, w tym swojej identyfikacji płciowej. - Wydaje mi się, że moja płeć od zawsze była bardzo płynna. Ilekroć ktoś nazywał mnie 'nią' nie zwracałam na to uwagi, ale pamiętam, że jeśli ktoś zwrócił się do mnie, jako do 'niego' było to trochę ekscytujące - przyznała w rozmowie, którą przeprowadził Douglas Greenwood. ZOBACZ TEŻ: ""Nigdy nie przypuszczałem, że pokocham zdjęcie paszportowe"". Gwiazda ""Juno"" i ""Incepcji"" po korekcie płci W rozmowie z ""The New York Times"" Ramsey opowiedziała również, że w czasach dzieciństwa uwielbiała, gdy przypadkowi przechodnie brali ją za chłopca. Kontynuując temat tożsamości płciowej, przyznała, że w formularzach, które wymagają określenia płci zaznacza opcję 'niebinarna'. - Bycie poddawanym genderyzacji nie jest czymś, co w szczególności lubię - zaznaczyła. ZOBACZ TEŻ: Brytyjska gwiazda chce, by kategorie aktorskie Oscarów były neutralne płciowo W opublikowanym w ubiegłym tygodniu wywiadzie gwiazda zdradziła również, jak uczyła się radzić sobie z internetowym hejtem. Przyznała, że po raz pierwszy doświadczyła go, gdy ogłoszono, że to właśnie Ramsey wcieli się w rolę Ellie. - To był pierwszy raz, gdy spotkałam się z negatywną reakcją - wyznała. Sprawdzanie komentarzy na swój temat wkrótce weszło jej w nawyk. - Czasem zdarzało się, że uważałam je za zabawne. Potem, po kilkunastu minutach, przestałam scrollować (przewijać informacje na ekranie - red.), odkładałam telefon na bok i myślałam sobie: 'może to był zły pomysł?' - opisuje. Jeden z producentów serialu Craig Mazin bardzo pozytywnie ocenia pracę 19-latki na planie. ""Pokonywała okazjonalne momenty zwątpienia w siebie, lęku czy paniki i wznosiła się ponad nie wszystkie"" - komentuje dla ""The New York Times"". Sama Ramsey nie widziała tego jednak w ten sposób. - Dopiero niedawno zaakceptowałam, że jestem Ellie, że potrafię to zrobić i jestem dobrą aktorką. To (wiara w swoje możliwości - red.) trwa jednak tylko przez kilka tygodni, później znów myślę, że jestem okropna. - wyznała. Serial ""The Last of Us"" to adaptacja bestsellerowej gry komputerowej o tym samym tytule. Za jego produkcję odpowiada Craig Mazin oraz Neil Druckman. Fabuła produkcji rozgrywa się 20 lat po tym, jak współczesna cywilizacja zostaje zniszczona w wyniku rozprzestrzeniającej się choroby. Bella Ramsey wciela się w postać Ellie, nastolatki odpornej na zarazę, być może jedynej nadziei na przetrwanie ludzkości. Oprócz niej na ekranie zobaczyć można również m.in. Pedro Pascala, Gabriela Lune, Annę Torv, Nico Parkera, Nicka Offermana, Stormę Reid, Merlę Dandridge, Grahama Greene’a, Elainę Miles i Troya Bakera. ZOBACZ TEŻ: Bachleda-Curuś o ""The Last of Us"": myślę, że to będzie duży sukces Oficjalna premiera serii odbyła się 10 stycznia w Los Angeles. W Polsce ""The Last of US"" zadebiutował 16 stycznia. Trafił wówczas na platformę streamingową HBO Max. W ciągu zaledwie kilku dni zebrał wiele entuzjastycznych opinii. Krytycy oceniają go jako ""najlepszą adaptację gry wideo, jaka kiedykolwiek powstała"" i wskazują, że zdecydowanie wyróżnia się na tle innych tego typu produkcji. ""The Last of Us to nie tylko świetny horror o upadku cywilizacji. Coś więcej niż film o miłości wykutej w ogniu bezprecedensowych aktów przemocy. To także doskonała adaptacja gry wideo"" - opisuje produkcję Michał Walkiewicz z portalu filmweb.pl, który ocenił ją ośmioma gwiazdkami na dziesięć możliwych."
https://tvn24.pl/kultura-i-styl/beyonce-w-dubaju-fani-krytykuja-ja-za-koncert-w-kraju-nieprzyjaznym-osobom-lgbt-st6646710,"Pierwszy koncert Beyoncé od czterech lat oburzył część fanów. ""Już jest multimilionerką, nie musiała tego robić""","24 stycznia 2023, 17:27","Swój pierwszy samodzielny koncert po ponad czteroletniej przerwie Beyoncé zagrała na ceremonii otwarcia jednego z hoteli w Dubaju. To, że artystka, będącą zadeklarowaną sojuszniczką społeczności LGBT+ wystąpiła w kraju, gdzie homoseksualizm jest uznawany za przestępstwo, oburzyło część fanów.","21 stycznia Beyoncé, po czterech latach przerwy, wróciła do koncertowania. Występ amerykańskiej gwiazdy uświetnił nieoficjalną ceremonię otwarcia luksusowego hotelu. Jak podaje ""Guardian"", na koncert zaproszono jedynie wybranych gości, a to, kto będzie gwiazdą wieczoru, do końca było tajemnicą. W zaproszeniu znalazła się jedynie informacja, że czeka ich ""występ ich życia"". Przy scenie zgromadziło się ok. 1500 osób. Teoretycznie obowiązywał je zakaz fotografowania i nagrywania koncertu, jednak jego fragmenty i tak trafiły do sieci. ""Guardian"" informuje, że Beyoncé zaśpiewała w Dubaju 19 piosenek. W pewnym momencie na scenie dołączyła do niej jej 11-letnia córka Blue Ivy. Dziewczynka wykonała wraz z mamą utwór ""Brown Skin Girl"", piosenkę będącą częścią nagranego przez Beyoncé soundtracku do wypuszczonego w 2019 roku remake’u ""Króla Lwa"". W koncertowym repertuarze gwiazdy nie znalazł się za to żaden kawałek z jej ubiegłorocznej płyty. Nie tylko córka towarzyszyła w Dubaju 41-letniej piosenkarce. Z balkonu jednego z hotelowych pokojów występ obserwował jej mąż, raper Jay-Z. ZOBACZ TEŻ: Beyonce usunęła utwór ze swojej nowej płyty. Krytyka po użyciu kontrowersyjnego słowa Z informacji cytowanych m.in. przez BBC wynika, że za zagranie koncertu w Dubaju Beyoncé mogła zarobić aż 24 miliony dolarów. Część fanów artystki, będącej zadeklarowaną sojuszniczką społeczności LGBT+, ubolewa nad tym, że gigantyczne pieniądze skłoniły ją do wystąpienia w kraju, w którym homoseksualizm jest uznawany za przestępstwo. - Wydaje się, że to był naprawdę nietrafiony wybór z jej strony. I tak jest już multimilionerką. Nie musiała tego robić, nie potrzebowała tych pieniędzy - tak koncert Beyoncé na terenie Zjednoczonych Emiratów Arabskich skomentowała w BBC dziennikarka muzyczna Abigail Firth. Cytowany przez portal Lawrence Barton, właściciel kilku gejowskich barów w Birmingham, stwierdził, że widok amerykańskiej gwiazdy na scenie w Dubaju był ""prawdziwie rozczarowujący"". - Chcemy usłyszeć od samej Beyoncé, co myśli na temat sytuacji, z jaką zmaga się tam nasza społeczność - podkreślił. BBC zaznacza, że niektórzy fani Beyoncé bronili swojej idolki, tłumacząc, iż podpisała ona umowę z prywatną firmą, a nie lokalnymi władzami, jak np. David Beckham. Były angielski piłkarz spotkał się z falą krytyki po tym, jak podjął bardzo dobrze płatną współpracę z katarskim rządem, w ramach której miał aktywnie promować zorganizowany przez ten kraj pod koniec ubiegłego roku mundial. ZOBACZ TEŻ: Gdzie homoseksualizm wciąż uznawany jest za przestępstwo? W jedenastu krajach osobom LGBT grozi kara śmierci"
https://tvn24.pl/swiat/papiez-franciszek-bycie-homoseksualista-nie-jest-przestepstwem-st6675894,Papież: bycie homoseksualistą nie jest przestępstwem,"26 stycznia 2023, 5:49","Papież Franciszek w wywiadzie dla Associated Press potępił ""niesprawiedliwe"" prawa, które uznają homoseksualizm za przestępstwo. Dodał, że Kościół rzymskokatolicki powinien zrobić więcej, aby sprzeciwić się takiemu prawodawstwu.","- Bycie homoseksualistą nie jest przestępstwem – powiedział papież Franciszek w wywiadzie dla Associated Press. Podkreślił, że Bóg kocha wszystkie dzieci takimi, jakimi są. Franciszek wezwał również wszystkie kraje, w których obowiązują przepisy penalizujące homoseksualizm, do cofnięcia praw uderzających w osoby LGBT. Papież przyznał, że Kościół powinien działać na rzecz uchylenia praw zakazujących homoseksualizmu. Wyjaśnił, że musi istnieć ""rozróżnienie między grzechem a przestępstwem"". – Grzechem jest też niemiłowanie bliźniego – podkreślił. Franciszek wezwał biskupów, którzy popierają przepisy karzące lub dyskryminujące osoby LGBT, aby przeszli ""proces nawrócenia"" i zamiast kar kierowali się ""wrażliwością""."
https://tvn24.pl/kultura-i-styl/murray-bartlett-w-serialach-bialy-lotos-i-the-last-of-us-aktor-zachwyca-w-produkcjach-hbo-st6723445,"Najpierw ""Biały Lotos"", teraz ""The Last of Us"".  Murray Bartlett znów zachwyca","2 lutego 2023, 14:46","Murray Bartlett zachwycił widzów w ""Białym Lotosie"", ale głosy uznania wobec aktora znów płyną. A to za sprawą jego roli w ""The Last of Us"", która wzbudziła poruszenie wśród fanów serialu i krytyków.","Murray Bartlett urodził się w 1971 roku w Sydney. Na koncie ma występy w wielu serialach i kilku filmach, zarówno australijskich, jak i amerykańskich. Szczególnie doceniana jest jego rola w produkcji HBO pt. ""Biały Lotos"", w której wcielił się w postać Armonda, menadżera hotelu. Za tę rolę - jako najlepszy aktor drugoplanowy - zdobył w 2022 roku nagrodę Emmy. Teraz znów zbiera głosy uznania, za sprawą, być może przełomowej w swojej karierze, roli w ""The Last of Us"". ZOBACZ TEŻ: Prezydent USA wystąpił w wideo nagranym dla gwiazdy ""Białego Lotosu"". ""Pokonałam Joe Bidena. Takie są fakty"" Bartlett już w latach 90. poprzedniego wieku występował w wielu znanych produkcjach, takich jak ""Seks w wielkim mieście"", ""Wszystkie moje dzieci"", ""Guiding Light"", czy w popularnej w Australii telenoweli ""Sąsiedzi"". Największą sławę osiągnął jednak dopiero po ukończeniu 50. roku życia, gdy pojawił się w ""Białym Lotosie"". - Jedną ze wspaniałych rzeczy w takim doświadczeniu, które dzieje się w moim wieku, jest to, że jestem bardzo świadom wzlotów i upadków, jestem o wiele bardziej zdolny do pełnego przeżywania chwil i cieszenia się nimi bez zbytniego stresu. Gdy osiągasz pewien wiek, myślisz, że nie masz już nic do stracenia więc możesz w pełni się wczuć i kochać to - powiedział w czerwcu 2022 roku w rozmowie z magazynem People. - Kocham ten czas w moim życiu - podkreślił. Przyznał też, że uwielbiał grać w ""Białym Lotosie"" ale nie był pewien czy równie mocno produkcja spodoba się widzom. Jednak jak stwierdził, ostatecznie serial wywarł taki wpływ, którego według niego nikomu nie udało się przewidzieć. ZOBACZ TEŻ: ""Arcydzieło"", ""najlepsza adaptacja gry"", ""oszałamiający"". Światowi krytycy o serialu ""The Last of Us"" W 2014 roku Bartlett ujawnił, że jest homoseksualny. W trzecim odcinku ""The Last of Us"", który swoją premierę miał w poniedziałek 30 stycznia na HBO, gra również geja. Wcielił się w rolę Franka, którego łączy miłosna relacja z Billem (w tej roli Nick Offerman). - Zostaliśmy obdarzeni świetnym scenariuszem, w którym zawarto wszystkie niuanse związku i postaci. Musieliśmy tylko je połączyć (...). Jedną z najpiękniejszych rzeczy w tym doświadczeniu była dla mnie praca z Nickiem i odkrycie, że oboje chcemy iść w tę stronę, w te miejsca, o które prosił nas scenariusz, być wrażliwym i to wypełniać - powiedział magazynowi Complex. Aktor ma już też na koncie inne role homoseksualnego mężczyzny. - Lubię pokazywać intymność między mężczyznami, która jest autentyczna, pełna miłości i prawdziwa. Nie miałem okazji widzieć jej zbyt często na ekranie gdy dorastałem. Wszyscy jesteśmy istotami ludzkimi z mocnymi i słabymi stronami, uwielbiam możliwość pokazania tych wszystkich stron - mówił w w zeszłym roku magazynowi People. Trzeci odcinek ""The Last of Us"", którego większą część stanowi właśnie wątek Franka i Billa, zdobył entuzjastyczne recenzje od krytyków. Wskazywali oni, że scenarzystom udało się przedstawić ""cudownie mocną, boleśnie ludzką historię"", opowieść ""słodko-gorzką i wzruszającą"". Sam Barlett stwierdził w rozmowie z Complex, że gdy przeczytał scenariusz do odcinka, był pod wrażeniem. - To jeden z najpiękniej napisanych odcinków serialu telewizyjnego jaki kiedykolwiek czytałem - powiedział. ""The Last of Us"" można oglądać na platformie HBO Max od 16 stycznia. Czwarty odcinek dostępny będzie 6 lutego."
https://tvn24.pl/krakow/wetlina-willa-plus-fundacja-ksiedza-zwiazanego-z-kul-i-ordo-iuris-dostala-miliony-od-przemyslawa-czarnka-st6724766,Willa Plus. Ksiądz związany z KUL i Ordo Iuris dostał miliony na budynek z widokiem na góry,"3 lutego 2023, 11:55","Ksiądz Henryk Witczyk, duchowny związany między innymi z Katolickim Uniwersytetem Lubelskim i Ordo Iuris, to jeden z beneficjentów konkursu Ministerstwa Edukacji i Nauki. Resort kierowany przez Przemysława Czarnka przyznał mu na budowę ""obiektu szkoleniowo-konferencyjnego"" z widokiem na szczyt Smerek dwa miliony złotych.","Fundacja Dabar - Dialog Kultur i Religii Pogranicza Polski, Ukrainy i Słowacji, której prezesem jest ksiądz Henryk Witczyk, otrzymała od Ministerstwa Edukacji i Nauki dwa miliony złotych na budowę ""obiektu szkoleniowo-konferencyjnego"". Budynek ma powstać w Wetlinie na Podkarpaciu - w malowniczym otoczeniu Bieszczad, na zboczu góry, z panoramą na górskie szczyty, takie jak Smerek. Czytaj też: Willa Plus. 10 rzeczy, które trzeba wiedzieć o publicznych milionach rozdawanych przez ministra Czarnka Inwestycja ma powstać dzięki wsparciu z ministerialnego konkursu ""Rozwój potencjału infrastrukturalnego podmiotów wspierających system oświaty i wychowania"". Jak wynika z ustaleń dziennikarzy tvn24.pl Justyny Sucheckiej i Piotra Szostaka, to nic innego jak program ""Willa Plus"", przeznaczony dla osób bliskich Przemysławowi Czarnkowi oraz obozowi PiS. ZOBACZ CAŁY MATERIAŁ: ""Willa plus. Publiczne pieniądze dla organizacji bliskich PiS. Lista"" Jak ustalił reporter TVN24 Konrad Borusiewicz, ksiądz Henryk Witczyk jest postacią o kontrowersyjnym życiorysie. To między innymi wykładowca Katolickiego Uniwersytetu Lubelskiego - a więc kolega z pracy ministra Przemysława Czarnka. Duchowny związany jest również z organizacją Ordo Iuris, dla której wygłosił między innymi wykład ""Bóg i Jezus Chrystus nie błogosławi relacjom homoseksualnym"". Tęczową flagę osób LGBT nazywał flagą ""cywilizacji śmierci"". Zobacz też nasz specjalny serwis poświęcony ""Willi Plus"" Ksiądz Witczyk jest również znany z głośnej sprawy zwolnionego przez firmę Ikea pracownika, który na forum pracowniczym opublikował wyrwane z kontekstu cytaty ze Starego Testamentu, opatrzone homofobicznym komentarzem. Prokuratura postawiła wówczas przed sądem przełożoną wyrzuconego z pracy mężczyzny, a ksiądz Witczyk został powołany biegłym z zakresu znajomości Pisma Świętego, a Ordo Iuris było w tej sprawie oskarżycielem posiłkowym. Na co poszły publiczne pieniądze? W Wetlinie trwa budowa dwupiętrowego obiektu konferencyjno-szkoleniowego, z którego będą mogły korzystać naraz 22 osoby. Budynek, będący częścią Centrum Młodzieży Trójmorza im. Prymasa Tysiąclecia i św. Jana Pawła II w Wetlinie, ma zostać oddany do użytku w 2024 roku. Czytaj też: Willa plus. Czarnek o środkach dla fundacji z negatywną oceną ekspertów: decyzję podejmuje minister i ją podjął Czemu ma służyć budowany na Podkarpaciu obiekt? Po zakończeniu inwestycji ma to być między innymi miejsce, do którego przyjmowani będą uchodźcy z Ukrainy. Dziennikarze tvn24.pl podkreślają, że ministerialny konkurs w nazwie ma ""wspieranie systemu oświaty i wychowania"". Jakie doświadczenie ma Fundacja Dabar? Była na przykład głównym organizatorem Narodowego Czytania Pisma Świętego, a jej pracownicy ""prowadzą wykłady telewizyjno-radiowe na tematy związane z Biblią, kulturą chrześcijańską, filozofią, antropologią, historią sztuki, literaturoznawstwem, historią religii, historią starożytnej Mezopotamii, Egiptu, Grecji i Rzymu"". ""We wniosku fundacja chwali się też wsparciem finansowym Instytutu Dziedzictwa Myśli Narodowej im. Romana Dmowskiego i Ignacego Jana Paderewskiego oraz Kancelarii Prezesa Rady Ministrów. Mówiąc w skrócie: buduje obiekty na swoich działkach przede wszystkim z pieniędzy publicznych"" - czytamy w artykule Justyny Sucheckiej i Piotra Szostaka."
https://tvn24.pl/kultura-i-styl/madonna-po-wystepie-na-grammy-2023-oswiadczenie-artystki-w-social-mediach-w-sprawie-jej-wygladu-st6732744,"""Nigdy nie przepraszałam za to, jak wyglądam"". Madonna odpowiada ""mizoginom""","8 lutego 2023, 13:22","Madonna 5 lutego, na gali Grammy 2023, wręczała nagrodę Samowi Smithowi i Kim Petras w kategorii najlepszy występ pop - duet/grupa za wykonanie piosenki ""Unholy"". Po tym wydarzeniu fani i krytycy gwiazdy zaczęli komentować jej wygląd. Wokalistka postanowiła się do tego odnieść.","Dwa dni po gali wręczenia nagród Grammy 2023, 7 lutego, Madonna opublikowała długi post na Instagramie. Zaczęła od tego, że wystąpienie na imprezie i wręczenie nagrody Kim Petras i Samowi Smithowi było dla niej ogromnym zaszczytem. Gwiazda podkreśliła, że Kim Petras jest pierwszą osobą transpłciową, występującą na Grammy i że ""właśnie tak pisze się historię"". W dalszej części postu piosenkarka pisze: ""Zamiast skupiać się na tym, co powiedziałam w swoim wystąpieniu, które było podziękowaniem dla nieustraszonych artystów, takich jak Sam i Kim, wiele ludzi zdecydowało się mówić tylko o moich zdjęciach z bliska. Zostały wykonane aparatem z długim obiektywem przez fotografa prasowego, a to zniekształciłoby każdą twarz!"" 64-latka dodała, że padła ofiarą dyskryminacji ze względu na wiek. ""Po raz kolejny spadła na mnie fala ageizmu i mizoginii, dwóch problemów, które przesiąkają nasz świat. Świat, w którym nie szanuje się kobiet powyżej 45. roku życia i czuje się potrzebę ukarania jej, jeśli ona nadal będzie miała silną wolę, chęć do pracy i żądzę przygód"". W dalszej części wpisu Madonna, wyznała, że nie zamierza ulegać medialnej presji: ""Nigdy nie przepraszałam za swoje kreatywne wybory, czy za to, jak wyglądam i jak się ubieram, i nie mam zamiaru zaczynać. Byłam niszczona przez media od początku kariery, ale rozumiem, że to jest rodzaju testu. Cieszę się, że jestem pionierką, więc inne kobiety po mnie będą miały kiedyś łatwiej"". Na koniec tego fragmentu, Madonna zacytowała słowa z piosenki Beyonce i zapewniła ""nie złamiecie mojej duszy"". Piosenkarka w ostatnich zdaniach zapewnia: ""Nie mogę się doczekać wielu kolejnych lat wywrotowych lat zachowań, przekraczania granic, przeciwstawiania się patriarchatowi - i przede wszystkim cieszenia się życiem"". Post Madonny w ciągu pierwszych 12 godzin polubiło ponad 360 tys. internautów. ZOBACZ TEŻ: Grammy 2023 - wyniki. Lista zwycięzców. Kto otrzymał Grammy?"
https://tvn24.pl/krakow/powiat-kolbuszowski-rada-powiatu-wycofala-sie-z-uchwaly-anty-lgbt-z-powodu-pieniedzy-st6744528,"Powiat wycofał się z deklaracji anty-LGBT. Radni zmienili poglądy? Nie, chodzi o pieniądze","18 lutego 2023, 13:44","Rada powiatu kolbuszowskiego (woj. podkarpackie) wycofała się z deklaracji anty-LGBT. Chodzi o dokument z 2019 roku w sprawie ""powstrzymania ideologii LGBT przez wspólnotę samorządową"". Decyzja - jak przyznał w rozmowie z tvn24.pl starosta kolbuszowski - nie była jednak spowodowana zmianą poglądów wobec osób nieheteronormatywnych, a wizją utraty unijnych pieniędzy.","Powiat 22 sierpnia 2019 roku zdecydowaną większością głosów przyjął deklarację ""w sprawie powstrzymania ideologii LGBT przez wspólnotę samorządową"". W dokumencie, który można znaleźć na stronie BIP Starostwa Powiatowego w Kolbuszowej czytamy, że rada powiatu przyjęła deklarację ""kierując się dobrem wspólnym, troską o rodzinę oraz poszanowaniem zasad Konstytucji RP"". ""Radykałowie dążący do rewolucji kulturowej w Polsce atakują wolność słowa, niewinność dzieci, autorytet rodziny i szkoły oraz swobodę przedsiębiorców. Wyrażając sprzeciw wobec tego projektu, pragniemy podkreślić, że u podstawy naszego stanowiska nie stoi brak szacunku dla godności wyżej wspomnianych osób, ale troska o dobro wspólne całego społeczeństwa, a zwłaszcza o poszanowanie praw rodziców i dzieci"" - czytamy w dokumencie. ZOBACZ MATERIAŁ ""FAKTÓW"" TVN: Mogło być centrum robotyki, ale pieniądze przepadły. ""Czuję się jak obywatel drugiej kategorii"" I dalej: ""Nie damy narzucić sobie wyolbrzymionych problemów i sztucznych konfliktów, które niesie ze sobą ideologia LGBT. proponowane alternatywne wizje człowieka nie liczą się z prawdą o ludzkiej naturze, a odwołują się jedynie do wymyślonych ideologicznych wyobrażeń. Nie tylko są całkowicie obce europejskiej cywilizacji ale - gdyby miały stać się podstawą normy społecznej - byłyby zagrożeniem dla naszego kontynentu."" W deklaracji czytamy też, że radni nie godzą się na ""sprzeczne z prawem instalowanie funkcjonariuszy politycznej poprawności w szkołach (tzw. latarników )."" ""Będziemy strzegli prawa do wychowania dzieci zgodnie z przekonaniami rodziców. Zrobimy wszystko, aby do szkół nie mieli wstępu gorszyciele zainteresowani wczesną seksualizacją polskich dzieci"" - zapewnili samorządowcy w dokumencie. Czytaj też: Unijne miliony nie dla Świdnika. Opozycja wystawia radnym rachunki za uchwałę ""anty-LGBT"" Na koniec zapewnili, że w swojej samorządowej działalności będą wierni ""tradycji narodowej i państwowej"". 
Tak sformułowany dokument poparło wówczas 14 z 15 radnych. Uchwała została uchylona 15 głosami 26 stycznia 2023 roku. Czytaj też: Uchwały anty-LGBT, zamrożone środki unijne dla pięciu województw. Wicemarszałek Urynowicz: mówimy o miliardach euro Punkt dotyczący uchylenia dokumentu uderzającego w środowisko osób LGBT został wprowadzony do porządku obrad w ostatniej chwili, już w trakcie sesji. O tym, co wpłynęło na decyzję o uchyleniu dokumentu starosta wypowiada się niechętnie. - Jeżeli ma szkodzić (deklaracja - red.), to żeśmy uchylili - twierdzi Józef Kardyś, starosta kolbuszowski w rozmowie z tvn24.pl. Jak przyznaje poglądów nie zmienił, ale zarówno on jako starosta, jak i rada powiatu, muszą kierować się ""dobrem ogółu"". - Głównym powodem był powód finansowy, jeśli chcemy rozwijać powiat musimy mieć na to pieniądze - podkreśla starosta. Za uchyleniem deklaracji zagłosowało 13 radnych, jedna osoba wstrzymała się od głosu, jedna zagłosowała, aby stanowisko rady pozostało aktualne. Czytaj też: Radni sejmiku świętokrzyskiego uchylili uchwałę anty-LGBT Starosta kolbuszowski w rozmowie z portalem tvn24.pl nie chce odnosić się do treści deklaracji przyjętej przez radę powiatu w 2019 roku. - Takie było wówczas nasze stanowisko i takie przyjęliśmy - stwierdza. Wątpliwości co do motywów, jakimi kierowała się rada powiatu w Kolbuszowej, nie ma Jakub Gawron, aktywista z Rzeszowa walczący o prawa osób LGBTQ. - Kolbuszowscy radni uchylając uchwałę, zapobiegli blokadzie dostępu ich powiatu do unijnych funduszy. W mijającej perspektywie finansowej powiat kolbuszowski pozyskał 38 milionów złotych z unijnych funduszy - wskazał aktywista w rozmowie z portalem tvn24.pl. Czytaj też w Konkret24: Jedna trzecia Polaków w ""strefach wolnych od LGBT""? Sprawdzamy Rocznie to około pięć milionów złotych, które powiat kolbuszowski dostawał z UE na realizację różnych projektów. - Najwyraźniej władze powiatu dostały z Urzędu Marszałkowskiego Województwa Podkarpackiego wyraźny sygnał, że z powodu ich uchwały wzywającej do bezprawnej dyskryminacji organizacji działających na rzecz społeczności LGBTQIA powiat kolbuszowski będzie odrzucany w naborach do projektów unijnych - skwitował aktywista. ZOBACZ MATERIAŁ ""FAKTÓW PO POŁUDNIU"": Małopolski sejmik uchylił deklarację dotyczącą ""ideologii LGBT"" W grudniu 2019 roku Parlament Europejski przyjął rezolucję, w której potępił przyjmowanie uchwał o przeciwdziałaniu ideologii LGBT, wskazując na ich dyskryminujący charakter i wezwał polskie samorządy do ich uchylenia. Jednocześnie PE zaapelował do Komisji Europejskiej o zweryfikowanie, w jaki sposób te samorządy wydają unijne pieniądze. Dla wielu samorządów, które przyjęły uchwały, deklaracje czy stanowiska dyskryminujące społeczność LBGTQ oznaczało to stratę unijnych milionów, dzięki którym samorządy mogły rozwijać infrastrukturę drogową, inwestować w oświatę czy zdrowie. Czytaj też: Parlament Europejski przyjął rezolucję na temat osób LGBT. Minął termin na odpowiedź samorządów w sprawie uchwał anty-LGBT Nie tylko Unia, ale także Norwegia powiązała mechanizm wypłat pieniędzy z tzw. funduszy norweskich z przestrzeganiem praw do godności i wolności wszystkich jednostek. O uchylenie uchwał, deklaracji i stanowisk anty-LGBT w 2020 roku zaapelował ówczesny Rzecznik Praw Obywatelskich Adam Bodnar. Stanął na stanowisku, że są one niezgodne z Konstytucją i powszechnie obowiązującym prawem, bo dyskryminują osoby nieheteronormatywne i transpłciowe, wykluczając je ze wspólnoty samorządowej, ograniczają ich prawa i wolności. ZOBACZ MATERIAŁ ""FAKTÓW"" TVN: ""Strefy wolne od LGBT"" bez środków na lokalne projekty. ""Komisja Europejska przeszła od słów do czynów"" Zaskarżył też powiat rycki, województwo lubelskie, Niebylec, powiat tarnowski, Lipinki, Istebną, Klwów, Serniki i Osiek do sądów administracyjnych. Sąd rozpatrzył do tej pory cztery skargi w sprawach Istebnej, Klwowa, Serników i Osieka i nakazał uchylenie uchwał. Pozostałe pięć nadal czeka na rozpatrzenie. ZOBACZ TEŻ MATERIAŁ ""FAKTÓW"" TVN: Uchwała anty-LGBT niezgodna z prawem. Sąd przyznał rację RPO Homofobiczne uchwały na Podkarpaciu w ostatnich latach wycofały samorządy: Nowej Dęby, Nowej Sarzyny, Przeworska, powiatu lubaczowskiego, gminy wiejskiej Dębica, Przemyśla, gminy Zarzecze oraz Sejmik Województwa Podkarpackiego. Czytaj też: ""New York Times"" o uchwale, która zamieniła polskie miasto ""w synonim homofobii"""
https://tvn24.pl/polska/donald-tusk-o-orlenie-i-ropie-z-rosji-te-informacje-wgniataja-po-prostu-w-ziemie-st6781034,Donald Tusk o Orlenie i ropie z Rosji: te informacje wgniatają po prostu w ziemię,"27 lutego 2023, 17:42","Orlen wypłacił Władimirowi Putinowi w ciągu tego roku, kiedy trwa wojna, według ekspertów nawet ponad 40 miliardów złotych za ropę, której miało już z Rosji nie być - mówił Donald Tusk w Pabianicach. Według lidera PO to informacje, które ""wgniatają po prostu w ziemię"". - Biorąc pod uwagę skalę tego, co robi pan Daniel Obajtek, to on jest dzisiaj jednym z największych oligarchów Putina - komentował.","Przewodniczący Platformy Obywatelskiej spotkał się w poniedziałek z mieszkańcami Pabianic (województwo łódzkie). Donald Tusk komentował informację podaną w weekend przez Orlen, że koncern nie otrzymuje ropy naftowej z Rosji. Koncern poinformował o wstrzymaniu przez Rosję dostaw surowca do Polski rurociągiem Przyjaźń. Jak mówił szef PO, ""dotarła do nas informacja o tym, że przez ostatni rok Orlen kupował ropę w Rosji"". Przypominał w tym kontekście, że ""od pierwszych dni wojny rząd PiS-u mówił, że jest za sankcjami, że Polska i rząd (Mateusza) Morawieckiego będzie najostrzej przestrzegającym kwestię sankcji rządem w Europie"". - Morawiecki, (Jarosław) Kaczyński, prezydent (Andrzej) Duda napominali inne kraje - wskazywał. Tusk mówił, że ""oczywiście ropa i gaz były tutaj czymś najważniejszym z punktu widzenia interesów Rosji"". - Dzisiejsze informacje wgniatają po prostu w ziemię. Orlen wypłacił Putinowi w ciągu tego roku, kiedy trwa wojna, według ekspertów nawet ponad 40 miliardów złotych za ropę, której miało już z Rosji nie być - kontynuował. CZYTAJ  NA KONKRET24: Ile ropy Polska sprowadzała z Rosji? ""Prawie"" robi różnicę >>> - Dzisiaj także dotarła do mnie informacja równie bulwersująca. Orlen nadal kupuje ropę z Rosji dla czeskich zakładów, nadal finansuje w jakimś sensie tę wojnę. Ktoś złośliwie, ale dość celnie zauważył, że być może pan (Daniel) Obajtek jest nietykalny tak jak każdy oligarcha (Władimira) Putina. Bo tak naprawdę biorąc po uwagę skalę tego, co robi pan Obajtek, to on jest dzisiaj jednym z największych oligarchów Putina - komentował. Lider PO mówił dalej, że zysk netto Orlenu za ostatni kwartał minionego roku to 16 miliardów złotych. - Od wielu miesięcy Polacy płacą jedną z najwyższych cen w Europie na stacjach benzynowych, wiec wy, kupując tę benzynę, składacie się na zysk dla Orlenu i na możliwości zakupu ropy od Putina w roku, którym trwa agresja rosyjska na Ukrainę - powiedział. CZYTAJ TEŻ: Tusk zapowiada kredyty na pierwsze mieszkanie. ""Bank nie będzie zarabiał na odsetkach"" Tusk mówił też, że przyjechał do Pabianic, ""żeby zainaugurować ten cykl spotkań, który - jestem o tym przekonany - może doprowadzić do naszego zwycięstwa i dobrego rezultatu, dobrej nowiny w Polsce za osiem miesięcy"". - Nasze dzisiejsze spotkanie w Pabianicach poprzedzone było dziesiątkami spotkań w całym województwie łódzkim. (...) posłanki, posłowie, senatorowie, senatorki odwiedzili ponad 30 miejscowości w województwie łódzkim - przekazał. Poinformował, że we wtorek w Łodzi spotka się na wyjazdowym posiedzeniu cały klub parlamentarny Koalicji Obywatelskiej. - Od jutra tak będzie praktycznie co tydzień, do końca wiosny odwiedzimy w cyklu cotygodniowym praktycznie każde województwo i w każdym z województw odbędą się wyjazdowe posiedzenia klubu parlamentarnego - oznajmił Tusk. Lider PO mówił dalej: - Dzisiaj się dowiadujemy, że CBA interesowało się kimś, kto okazał się bardzo sprytny, przewidujący, a jest (...) wiceprezesem jednej ze spółek. Więc jak się zorientował, że CBA, PiS-owskie CBA, uważa, że coś tam z nim jest nie tego, to wpłacił na konto PiS-u. - Dzisiaj się okazało, że wpłacił te kilkadziesiąt tysięcy złotych jak to z reguły prezesi spółek teraz, (...) jak wpłacił, to dwa tygodnie później prokuratura uznała, że nie ma sprawy. Nie namawiam nikogo, kto ma być może jakieś problemy z prawem, żeby zaczął wpłacać na konto PiS-u, ale nie ukrywam, że imponujący system zbudowali. To rzeczywiście może być taka maszyna, która będzie nakręcała pieniądze partii rządzącej w nieskończoność, jeśli takie combo się zbuduje. CBA ci mówi, że podpadasz, ty wpłacasz na konto PiS-u, a prokuratura mówi: wszystko jest OK. To jest naprawdę przemyślany mechanizm - dodał. Na początku tego roku na konto PiS Adam Burak, członek zarządu Orlenu, miał wpłacić 45 tysięcy złotych. Według ""Gazety Wyborczej"", niedługo później prokuratura umorzyła śledztwo, które miało go dotyczyć. Donald Tusk mówił też, że ""jeśli wygramy te wybory, to jednym z pierwszych zadań będzie możliwość zawierania legalnych związków partnerskich"". - Dla mnie związki partnerskie to nie jest rewolucja - powiedział. - Muszę wziąć na siebie nie zawsze przyjemną odpowiedzialność za osiąganie efektów, ponieważ wydaje mi się, że nie tylko ja nie chcę już dłużej żyć w kraju, gdzie osoby homoseksualne będą się czuły jak zaszczute, a wiem, że się czują. Ja chcę, żeby ludzie niezależnie od preferencji seksualnych, niezależnie od faktu, że zmienili płeć i tak dalej, żeby mogli korzystać z pełni praw człowieka, żeby byli traktowani absolutne tak, jak każdy inny człowiek - dodał."
https://tvn24.pl/polska/szef-po-donald-tusk-na-spotkaniu-z-mieszkancami-rokietnicy-w-wielkopolsce-polska-rzadza-ludzie-bez-sumienia-st6816594,Donald Tusk: Polską rządzą ludzie bez sumienia. W najbliższych miesiącach będzie gra o wszystko,"10 marca 2023, 18:35","W Polsce za kilka miesięcy wszyscy zdecydujemy, czy zło, które w ostatnich dniach pokazało swoje oblicze z wyjątkową intensywnością, będzie dalej w Polsce się panoszyć - powiedział na spotkaniu z mieszkańcami Rokietnicy szef PO Donald Tusk. - Czy naszą ojczyzną będą rządzili ludzie, którzy w sposób tak oczywisty, w ciągu ostatnich godzin, stracili resztki jakiegokolwiek mandatu moralnego do zajmowania się sprawami publicznymi - dodał.","Przewodniczący Platformy Obywatelskiej Donald Tusk odwiedził w piątek Rokietnicę w Wielkopolsce. Na spotkaniu z mieszkańcami mówił między innymi o gospodarce, propozycjach mieszkaniowych swojej partii, samorządach, przedsiębiorcach, nadchodzących wyborach parlamentarnych, a także o tragicznej śmierci 15-letniego Mikołaja Filiksa, syna posłanki PO. Syn posłanki Koalicji Obywatelskiej Magdaleny Filiks zmarł 17 lutego. Chłopiec miał 15 lat, popełnił samobójstwo. Nie da się jednoznacznie wyrokować co do przyczyn odebrania sobie życia, śledztwo w sprawie śmierci 15-latka prowadzi szczecińska prokuratura. Według szefa państwowej komisji do spraw pedofili Błażeja Kmieciaka, rządowe media na przełomie roku doprowadziły do identyfikacji syna posłanki jako ofiary skazanego pedofila. GDZIE SZUKAĆ POMOCY W TRUDNYCH EMOCJONALNIE SYTUACJACH? LISTA ORGANIZACJI I KONTAKTÓW >>> - Mówię o tym nie tylko dlatego, że cały czas nasze serca wypełnia wielkie współczucie dla naszej koleżanki, która przeżyła niezwykłą tragedię - mówił Donald Tusk na spotkaniu z mieszkańcami Rokietnicy. - Ale przecież nasze słowa czy moje publiczne wystąpienia nie cofną czasu. Natomiast to, co stało się z polską władzą, z polityką, to, co zobaczyliśmy na własne oczy w ostatnich kilku dniach, tego bez komentarza nie można zostawić - powiedział przewodniczący Platformy Obywatelskiej. Tusk zauważył, że ""w Polsce za kilka miesięcy wszyscy zdecydujemy, czy zło, które w ostatnich dniach pokazało swoje oblicze z wyjątkową intensywnością, będzie dalej w Polsce się panoszyć"". - Czy naszą ojczyzną będą rządzili ludzie, którzy w sposób tak oczywisty, w ciągu ostatnich godzin, stracili resztki jakiegokolwiek mandatu moralnego do zajmowania się sprawami publicznymi - dodał. ZOBACZ TAKŻE: Rządowe media ujawniły informacje o ofierze pedofila. TVP próbuje zrzucać odpowiedzialność na posła PO >>> - Rodzina Mikołaja jest bardzo powściągliwa, my staramy się też jak najdelikatniej w tej sprawie zachować, ale PiS-owska władza postanowiła z tej sytuacji zrobić wyjątkowo ponury spektakl polityczny i naprawdę jedną z najohydniejszych w historii współczesnej Polski nagonki na rzecz politycznego interesu władzy, przeciwko tym najsłabszym, którzy akurat w tym momencie życiowym potrzebują pomocy, opieki, szacunku, respektu - wymieniał. CZYTAJ TAKŻE W KONKRET24: Kalendarium systemowego zła. Od publikacji mediów rządowych do śmierci dziecka >>> Tusk wyjaśnił, że mówi ""o tym wszystkim, żebyśmy zdali sobie sprawę, że w najbliższych miesiącach idzie o wszystko"". - Nie o ten czy inny program, o którym będę mówił. Nie o to, czy ta, czy inna partia będzie miała taki czy inny klub w parlamencie - wymieniał. - W najbliższych miesiącach to będzie gra o wszystko. I wasza rola jest tu absolutnie kluczowa - zaznaczył. - Dzisiaj polityka, wybory stały się kwestią sumienia. Polską rządzą ludzie bez sumienia, zdolni do każdego łajdactwa, byleby tę władzę utrzymać - powiedział przewodniczący Platformy Obywatelskiej. - Waszym zadaniem, nie tylko moim, jest odsunąć od ludzi od władzy w Polsce. Bo Polska zasługuje na władzę przyzwoitą, uczciwą, obdarzonym sumieniem, a nie na władzę, która skupiona jest na swoich plugawych interesach, wyłącznie na zachowaniu władzy, kosztem zdrowia, życia, godności obywateli i obywateli i całej naszej ojczyzny - podsumował. Szef PO stwierdził, że hala w Rokietnicy jest odpowiednim miejscem, ""aby krzyknąć: polska gospodarka, głupcze!"". - To, co zrobili z polską gospodarką, polskim handlem, ale też z polskim rolnictwem, zaczyna powoli wołać o pomstę do nieba. A mieli zawsze gęby pełne frazesów bardzo narodowych, patriotycznych, że wszystko ma być polskie - przypomniał. - Jestem tu rzeczywiście autorytetem, jeśli powiem o Niemcach - ironizował dalej Tusk. - Kiedy byłem premierem, nie było tygodnia, żeby PiS mówił, że ""wyprzedają grunty Niemcom"", ""obcokrajowcy wykupują Polskę"". W 2021 roku Niemcy wykupili polskiej ziemi dziewięć razy więcej niż w 2014, gdy zdawałem urząd premiera. Nie tyle samo, nie dwa razy więcej. Dziewięć razy więcej - wspomniał. - Od czasu, gdy zdałem urząd, do 2022 roku zniknęło w Polsce blisko 30 tysięcy polskich sklepów, ale przybyło dwa tysiące supermarketów - powiedział. Tusk w Rokietnicy zapowiedział także odciążenie małych działalności gospodarczych od płacenia tak zwanego chorobowego za pracownika w ciągu pierwszych 30 dni jego zwolnienia lekarskiego. - To, na co bardzo narzekają przede wszystkim mali i drobni przedsiębiorcy, to ich obowiązek płacenia chorobowego, ZUS dopiero po 30 dniach zaczyna płacić chorobowe dla pracowników. Okej, w dużych firmach jakoś sobie radzą, w bogatych jakoś sobie radzą, ale na pewno wśród was jest sporo osób, sami lub wasi znajomi, ktoś z bliskich prowadzi firmę, gdzie pracują trzy osoby. Niech to będzie salon beauty - zaproponował. - Muszą płacić, to bardzo często cios ostatecznie zabijający firmę, mówię o tych małych firmach - kontynuował Tusk. - Dlatego mimo że to będzie dość kosztowny projekt, nie zawaham się ani chwili i spróbujemy odciążyć te firmy od chorobowego i zobowiążemy ZUS, aby od pierwszego dnia chorobowe płacił - oświadczył. Jak mówił były premier, ""to najwyższy czas, żeby powiedzieć twardo i jednoznacznie: tak zwany mały podatnik to są wielcy ludzie, bo to, że prowadzą niewielką firmę, to nie znaczy, że nie są wielkimi przedsiębiorcami, a więc ci, którzy zatrudniają do dziewięciu osób, powinni przejść na ten kasowy PIT"". - Czyli płacę podatek wtedy, kiedy wpłynie kasa na moje konto, od pieniędzy, które realnie wpływają na moje konto, a nie od papierów. To są trzy punkty, które można przeprowadzić w ciągu pierwszych 100 dni - zapewniał przewodniczący PO. CZYTAJ TAKŻE: Tusk o zakazie handlu w niedzielę. ""Padły jakieś Lidle?"" >>> Tusk, mówiąc o tegorocznych wyborach, powiedział, że jego ugrupowanie ""ma już w tej chwili ponad 30 tysięcy zarejestrowanych ludzi, którzy są gotowi być w komisjach wyborczych"". - W każdym biurze Platformy Obywatelskiej jest rejestracja i będzie także możliwość internetowego zgłaszania, ale w każdym biurze poselskim lub regionalnym, lokalnym PO można się rejestrować - zapowiedział. - Więc ja chyba dzisiaj mogę dać prawie na 100 procent słowo, że, no może przypadek jakiś losowy się zdarzyć, ale że jeśli nie we wszystkich, to praktycznie we wszystkich lokalach wyborczych ktoś od nas, po stronie demokratycznej opozycji, będzie i będzie przeszkolony - zapewnił lider PO. Odniósł się także do postulatu referendum w sprawie aborcji, przedstawionego przez Szymona Hołownię i Władysława Kosiniaka-Kamysza. - Nasi, głęboko wierzę, potencjalni partnerzy w przyszłym rządzie, pan Szymon Hołownia i pan Władysław Kosiniak-Kamysz, uznali że ustalili jedną, istotną sprawę między sobą i że mają pogląd, że zrobią referendum w sprawie praw Polek do legalnej aborcji. To tak, jak ja bym powiedział, że ustaliłem, że będziemy to głosować w Sejmie - powiedział. - Mnie nie interesuje informacja, że oni się zgodzili co do tego, że trzeba to jakoś przegłosować - dodał Donald Tusk. - Ja zresztą chcę powiedzieć i mówię o tym z przykrością: referendum nie rozstrzyga o takich sprawach w Polsce. Referendum powie im, jaka jest opinia Polaków i Polek w tej kwestii. Niepotrzebne jest referendum, my wszyscy wiemy jaka jest opinia, jakie są proporcje. Mnie interesuje jakie zdanie ma pan Hołownia i pan Kosiniak-Kamysz co do istoty sprawy - mówił. W trakcie spotkania młody mężczyzna zadał pytanie o sytuację społeczności LGBT w Polsce. - Nie mam żadnej wątpliwości, że stosunek władzy do obywatelek i obywateli o innej niż hetero orientacji seksualnej, albo w ogóle innej identyfikacji w różnych sferach obyczajowości, że ten stosunek dziś to jest jakby taki jaskrawy przykład władzy kompletnie bez empatii, bez szacunku dla własnych obywateli - odpowiedział Tusk. - Dla mnie najważniejszym wstępem do każdej rozmowy o prawach LGBT jest przede wszystkim uświadomienie tym, którzy dziś z  tępą nienawiścią i pogardą rządzą, że my mówimy o obywatelkach i obywatelach. Mają inny sposób życia niż rządzący, ale to są obywatelki i obywatele Rzeczypospolitej, którzy mają pełnię praw, pełnię wolności z prawem na czele do godności, do szacunku, także ze strony władzy - przypomniał."
https://tvn24.pl/polska/bialystok-uchwala-anty-lgbt-rada-powiatu-wycofuje-sie-z-uchwaly-burzliwe-obrady-i-glosowanie-st6844514,"Rada powiatu białostockiego wycofuje się z uchwały ""anty LGBT""","17 marca 2023, 5:52","W czwartek podczas nadzwyczajnej sesji Rady Powiatu Białostockiego przyjęto uchwałę w sprawie stanowiska wobec zasad horyzontalnych, takich jak ""zrównoważony rozwój, równość szans i niedyskryminacja"". Uchyla ona tak zwaną uchwałę ""anty LGBT"".","Propozycja przyjęcia uchwały w sprawie stanowiska wobec zasad horyzontalnych oraz poszanowania zasad wolności pojawiła się podczas nadzwyczajnej sesji z inicjatywy radnych Prawa i Sprawiedliwości, do których wcześniej apelował marszałek województwa podlaskiego Artur Kosicki, że uchwałę ""anty LGBT"" należy wycofać, jeśli powiat białostocki chce otrzymać jakiekolwiek pieniądze z Unii Europejskiej. Obrady były długie i burzliwe - radni Koalicji Obywatelskiej nie chcieli wprowadzać tego punktu do porządku obrad sesji nadzwyczajnej, tylko rozpatrzyć go podczas tradycyjnej sesji. Argumentowali między innymi, że projekt uchwały radni otrzymali na pół godziny przed mającą się rozpocząć sesją i że nie zdążyli się z nim zapoznać. Wniosek został jednak przegłosowany. W nowym stanowisku czytamy, że ""Rada Powiatu Białostockiego popiera zasady horyzontalne UE - cele strategiczne i priorytetami rozwojowe określone w strategii Europa 2020. Rada pragnie w sposób szczególny podkreślić wagę takich zasad horyzontalnych, jak: zrównoważony rozwój, równość szans i niedyskryminacja"". PEŁNA TREŚĆ PROJEKTU UCHWAŁY RADY POWIATU BIAŁOSTOCKIEGO >>> - Uważam, że nie powinno się tej uchwały uchylać. Unia Europejska pokaże, jaka ma być, panie i panowie rozbierają się przed dziećmi lat 4, 6, 8, ale niech się rozbierają przed ich dziećmi, homoseksualiści, ale nie przed naszymi dziećmi - powiedział inicjator uchwały ""anty LGBT"" sprzed czterech lat Roman Czepe (Prawo i Sprawiedliwość). - Byłem skłonny zmiękczyć to stanowisko, ale w takim razie, że się nie porozumieliśmy, klub przyjął formułę, jaką przyjął. Nie chcę dyskutować, bo koledzy obrażą się na mnie do końca kadencji, ale jeżeli opozycja nie zagłosuje nad tym stanowiskiem, to będę się dziwił, bo to stanowisko jest na kolanach wobec UE - mówił Czepe. Zagłosował przeciwko podjęciu uchwały. Ostatecznie 13 osób było za, trzy przeciw. 10 osób choć brało udział w sesji, nie głosowało. Było wśród nich ośmiu członków Koalicji Obywatelskiej."
https://tvn24.pl/programy/powiat-bialostocki-wycofuje-sie-z-uchwaly-anty-lgbt-st6847369,"Powiat białostocki wycofuje się z uchwały ""anty LGBT""","18 marca 2023, 7:01","Rada powiatu białostockiego wycofuje się z uchwały ""anty LGBT"". Powodem nie jest niestety zmiana poglądów, uzupełnienie wiedzy, czy też refleksja - do radnych przemówiły pieniądze z Unii Europejskiej, które przez takie uchwały zostałby zablokowane. Maciej Warsiński.",N/A
https://tvn24.pl/programy/sport-i-orientacja-seksualna-st6851932,Sport i orientacja seksualna,"21 marca 2023, 5:58",Orientacja seksualna w sporcie - nie powinna mieć znaczenia - ale dla niektórych niestety ma. W ostatnim czasie temat ten pojawił się w jednym ze sportów walki. Maria Mikołajewska.,N/A
https://tvn24.pl/swiat/ujawniono-orientacje-seksualna-zawodnika-mma-jeff-molina-o-konsekwencjach-coming-outu-st6852596,Ujawniono orientację seksualną zawodnika MMA. Jeff Molina o konsekwencjach coming outu,"21 marca 2023, 6:30","Orientacja seksualna w sporcie, nie powinna mieć znaczenia, ale dla niektórych niestety ma. W sporcie, w którym dopuszczalne są w zasadzie wszystkie techniki walki, istnieje poczucie, że absolutnie nie powinno się publicznie ujawniać orientacji innej niż heteroseksualna. Materiał magazynu ""Polska i Świat"".","MMA jest dyscypliną, w której - w trakcie walki - dozwolone jest prawie wszystko. Ale tam, gdzie dopuszczane są w zasadzie wszystkie techniki walki bez broni, istnieje też poczucie, że jednego - dla własnego dobra - robić absolutnie się nie powinno: według amerykańskiego zawodnika Jeffa Moliny jest to publiczne ujawnienie orientacji innej niż heteroseksualna. Z takim przekonaniem przez 11 lat kariery sportowej, ukrywał swoją biseksualność. Chciał to ukrywać dalej, ale wyoutował go anonimowy internauta, publikując nagranie zbliżenia między nim a innym mężczyzną. - Nie chciałem tego ujawniać w taki sposób, ale szansa na zrobienie tego w chwili, kiedy byłbym gotowy, została mi odebrana – mówi Jeff Molina. - Myśl o moich kumplach, kolegach z drużyny i ludziach, których szanuję, patrzących na mnie inaczej i traktujących mnie inaczej z powodu czegoś, czego nie mogę kontrolować, była czymś, czego nie mogłem zdzierżyć – podkreśla. Jeff Molina jest 25-letnim zawodnikiem wagi koguciej i muszej Ultimate Fighting Championship - najważniejszej organizacji MMA na świecie. Obecnie - po tym, jak zmuszono go do coming outu - jako pierwszy mężczyzna w UFC otwarcie przynależy do społeczności LGBTQ+. O tym, dlaczego nie chciał się ujawniać, napisał w poście, którym odniósł się do publikacji na jego temat. ""W sporcie takim jak ten, w którym większość fanów to homofobiczne s***, nie planowałem ujawniać się na tym etapie mojej kariery"" – napisał. ""Chciałem być znany ze swoich umiejętności i z tego, czemu poświęciłem ostatnie 11 lat mojego życia, zamiast być 'bi-wojownikiem' UFC, co z pewnością zostałoby przetłumaczone w 'gejowskiego zawodnika UFC'"" – dodał. - Sportowcy, którzy zrobili coming out, wspominają o tym, że nie chcą być tymi pierwszymi, nie chcą, żeby ich wyniki sportowe były łączone tylko z orientacją – zwraca uwagę Cecylia Jakubczak z Kampanii Przeciw Homofobii. - Znamy też historie z przeszłości, że nie zawsze to kończyło się dobrze – przyznaje. Próbkę tego, jak mogliby zachować się jego fani, Jeff Molina miał w październiku ubiegłego roku, gdy podczas jednej z walk miał na sobie ubrania UFC Pride Month, w jawny sposób popierając społeczność LGBTQ+. Wtedy za samo założenie tęczowych barw spotkała go fala krytyki w mediach społecznościowych. Na szczęście wśród zawodników MMA są osoby, dla których orientacja kolegów po fachu w ogóle nie ma znaczenia. - Odwaga i szacunek za to, że się ""wysprzęglił"", po prostu wyłożył karty na stół – stwierdza trener MMA i właściciel klubu ""Pablo"" w Gdańsku Paweł Szymkowiak. Jak przyznaje, w MMA - jak w innych dyscyplinach sportu - coming outy kobiet nie budzą już sensacji. Inaczej jest w przypadku mężczyzn. - Słyszałem o dwóch kobietach w UFC, które są lesbijkami. Nie budzi to aż takich kontrowersji, a na przykład Amanda Nunes wychowuje ze swoją partnerką dziecko – wspomina Paweł Szymkowiak. Pierwszym w historii bokserem, który wyznał, że jest gejem, był Orlando Cruz - ukrywał to przez 24 lata. W lutym coming outu dokonał pierwszy czeski piłkarz, 27-letni Jakub Jankto. Dopiero w zeszłym roku ujawnił się też pierwszy zawodowy piłkarz w Wielkiej Brytanii. - Takie przypadki mają służyć temu, aby coraz więcej osób, aby kolejne środowiska otwierały się, aby to zaczęło funkcjonować w naszej przestrzeni publicznej, jako coś normalnego, a nie coś wyjątkowego – wskazuje dziennikarz Eurosportu Rafał Sak. Po publikacjach na temat zawieszonego w tej chwili zawodnika UFC, na Jeffa Molinę spadła fala hejtu i wsparcia."
https://tvn24.pl/swiat/uganda-ustawa-anty-lgbtq-przyjeta-kara-smierci-za-przestepstwa-homoseksualne-st6854906,"Kara śmierci za ""przestępstwa homoseksualne"". Uchwalono najostrzejsze przepisy anty-LGBTQ","22 marca 2023, 14:29","Ugandyjski parlament przyjął jedne z najbardziej restrykcyjnych przepisów wymierzonych w osoby LGBTQ+. Jeżeli nowa ustawa wejdzie w życie, za samo identyfikowanie się jako taka osoba grozić będzie do 20 lat więzienia, a za niektóre zachowania homoseksualne nawet kara śmierci.","Przegłosowanie we wtorek nowej ustawy oznacza kolejne zaostrzenie praw osób LGBTQ+ w kraju, w którym kontakty homoseksualne już obecnie są nielegalne, zauważa stacja CNN. Nowe przepisy zostaną wprowadzone w życie, jeżeli swój podpis złoży na nich również prezydent Ugandy Yoweri Museveni. Nowa ustawa przewiduje, że za określanie się jako osoba LGBTQ+ grozić będzie do 20 lat więzienia, a za seks z osobą tej samej płci dożywotnie pozbawienie wolności. Za ""kwalifikowane przestępstwa homoseksualne"" będzie natomiast można zostać skazanym nawet na karę śmierci. Ta kategoria przestępstw obejmuje m.in. stosunek homoseksualny z osobą poniżej 18. roku życia, a także stosunek, w którym jeden z partnerów jest nosicielem wirusa HIV. AIDS, czyli choroba wywoływana przez HIV, jest obecnie jedną z najczęstszych przyczyn zgonu wśród Ugandyjczyków. Ustawa zabrania również promocji i podżegania do homoseksualizmu, a także spiskowania w celu zaangażowania się w zachowania homoseksualne. Zwolennicy ustawy tłumaczą ją podkreślając, że Ugandyjczycy to konserwatywny naród. Asuma Basalirwa, który zgłosił projekt nowej ustawy anty-LGBTQ+ stwierdził, że celem nowego prawa ma być ""ochrona ugandyjskiej kultury, wartości religijnych i tradycyjnej rodziny przed zachowaniami, które promują rozwiązłość seksualną w kraju"". Ugandyjscy politycy nie są jednak jednomyślni w tej kwestii. Ugandyjski poseł Fox Odoi-Oywelowo podkreślił, że przyjęty akt prawny ""narusza ustanowione międzynarodowe i regionalne standardy w zakresie ochrony praw człowieka"" oraz, że ""niesprawiedliwie ogranicza fundamentalne prawa osób społeczności LGBTQ+"". Próbę zaostrzenia prawa w Ugandzie zdecydowanie potępili również aktywiści LGBTQ+ i organizacje pozarządowe zajmujące się prawami człowieka. - Jedną z najbardziej radykalnych części ustawy jest kryminalizacja osób za to, kim są, oraz naruszanie ich prawa do prywatności, wolności słowa i zrzeszania się, które w Ugandzie już wcześniej było wątpliwe - powiedział w oświadczeniu Oryem Nyeko, ugandyjski pracownik organizacji Human Rights Watch. Nyeko wezwał polityków do ""zaprzestania atakowania ludzi LGBT w celu zbijania politycznego kapitału"". ZOBACZ TAKŻE: Wybory prezydenckie w Nigerii. Ogłoszono zwycięzcę. Opozycja domaga się powtórki głosowania Obecnie w ponad 30 afrykańskich państwach stosunki homoseksualne są zakazane prawnie. Uganda jest jednak pierwszym państwem, które kryminalizuje samo identyfikowanie się jako lesbijka, gej, osoba biseksualna, transpłciowa lub queer (LGBTQ+), podkreśla Human Rights Watch. Prezydent Ugandy Yoweri Museveni nie odniósł się jak dotąd do nowej ustawy, znany jest jednak z piętnowania środowisk LGBTQ+. W 2014 roku spotkał się już z międzynarodową krytyką po tym, jak podpisał ""najbardziej drakońską ustawę antygejowską w całej Afryce"", przypomina ""The Economist"". Tamta ustawa także miała wprowadzić dożywocie za stosunki homoseksualne oraz karę śmierci za ""kwalifikowane przestępstwa seksualne"". Ponadto miało nakazywać Ugandyjczykom zgłaszanie wszelkich podejrzeń dotyczących tego, że ktoś może być osobą nieheteronormatywną. Ostatecznie tamte przepisy nie weszły jednak w życie. ZOBACZ TAKŻE: W Demokratycznej Republice Konga odkryto masowe groby po atakach zbrojnej grupy"
https://tvn24.pl/trojmiasto/gdansk-jest-wyrok-w-sprawie-furgonetki-anty-lgbt-to-byla-mowa-nienawisci-wymierzona-w-orientacje-seksualna-st6856107,"Wyrok w sprawie furgonetki z hasłami anty-LGBT. ""To była mowa nienawiści wymierzona w orientację seksualną""","22 marca 2023, 17:51","Wyrok za mowę nienawiści, za uderzenie w orientację seksualną, za organizację kampanii przeciwko osobom LGBT z wykorzystaniem furgonetki. Członek zarządu fundacji Pro-Prawo do Życia nieprawomocnie skazany przez gdański sąd (woj. pomorskie) na rok ograniczenia pozbawienia wolności i piętnaście tysięcy złotych nawiązki na rzecz Polskiej Akcji Humanitarnej. Prywatny akt oskarżenia wniósł jeden ze szczecińskich społeczników.","Furgonetka była widywana i słyszana na ulicach wielu polskich miast. Można było na niej przeczytać obraźliwe hasła pod adresem osób ze społeczności LGBT+. W środę organizatorzy akcji przeciwko osobom LGBT usłyszeli wyrok. Sąd Rejonowy w Gdańsku skazał jednego z liderów organizacji Pro-Prawo do Życia na rok ograniczenia wolności - nieodpłatne prace społeczne w wymiarze 20 godzin miesięcznie; 15 tysięcy zł nawiązki na rzecz PAH oraz przeprosiny na stronie internetowej Fundacji Pro-Prawo do Życia. - W ocenie sądu przekazy te należy uznać za mowę nienawiści wymierzoną w orientację seksualną - powiedziała sędzia Sądu Rejonowego Gdańsk Południe Małgorzata Uszacka. - Dzisiejszym wyrokiem sąd wziął w ochronę osoby LGBT przed nienawiścią, przed wykluczeniem społecznym, przed głoszeniem nieprawdy na ich temat - skomentował Jacek Jasionek ze stowarzyszenia Tolerado. Oskarżeni nie stawili się na rozprawie. W trakcie procesu przekonywali, że kampanię, w której homoseksulaność zrównali z pedofilią, prowadzą w trosce o dzieci. - Oskarżony nie udowodnił, że prezentowane treści są prawdziwe. Co prawda powoływał się na wyniki badań naukowych, jednak nie wykazał, aby prace te zostały włączone do kanonu nauki jako zweryfikowane czy powszechnie podzielane - podkreśliła sędzia. Wyrok nie jest prawomocny, podobny - choć wymierzony w kierowcę, a nie w organizację stojącą za furgonetką - zapadł pod koniec stycznia w Szczecinie. - Ten homofobus jest tylko wisienką na torcie. Jest pokłosiem całej kampanii nienawiści, która jest skierowana w społeczność LGBT, która nie robi nic złego  - wyjaśnił Andrzej Witczak, prezes stowarzyszenia Lambda w Szczecinie. Prywatny akt oskarżenia wniósł jeden ze szczecińskich społeczników. Podobnie jak w Gdańsku, sąd uznał, że kierowca dopuścił się zniesławienia, eksponując hasła utożsamiające społeczność LGBT z pedofilią. Jan B., skazany mężczyzna - widywany za kierownicą furgonetki między innymi w Warszawie - z wyrokiem sądu się nie zgadza. ""Działanie sądu przypomina proces pokazowy z czasów komunistycznych"". I dodaje: ""Musimy zintensyfikować nasze kampanie mobilne z użyciem furgonetek"". Nie uprawomocnił się wyrok zielonogórskiego sądu. Tam też homofobiczna furgonetka obrażała społeczność LGBT+. Aktywista Kacper Kubiak złożył prywatny akt oskarżenia. W efekcie sąd w Zielonej Górze skazał kierowcę na 8 miesięcy prac społecznych i 2 tysiące na rzecz PCK. W ocenie aktywisty to i tak łagodna kara zważywszy na to, czego lokalna społeczność LGBT+ doświadczyła. - Na widok furgonetki osoby LGBT+ reagowały płaczem, krzykiem. Mój przyjaciel dostał ataku paniki - mówi Kacper Kubiak, prezes Instytutu Równości. Wyroki w sprawie furgonetek to efekt determinacji aktywistów. Głoszenie haseł przeciwko osobom LGBT na ulicach polskich miast nie jest ścigane z urzędu."
https://tvn24.pl/kultura-i-styl/usa-kontrowersyjna-piosenka-miley-cyrus-i-dolly-parton-zakazana-w-szkole-rodzice-zlozyli-skarge-st6862805,"""Kontrowersyjna"" piosenka Miley Cyrus i Dolly Parton zakazana w szkole. Rodzice złożyli skargę","27 marca 2023, 12:51","""Rainbowland"", piosenka Miley Cyrus i Dolly Parton, została usunięta z harmonogramu występów w szkole podstawowej w Wisconsin. Władze placówki uznały utwór za ""kontrowersyjny"" - informuje ""Los Angeles Times"". Do sprawy odniosła się nauczycielka, pisząc w mediach społecznościowych, że jej uczniowie byli ""bardzo podekscytowani"" perspektywą zaśpiewania przeboju.","Sarah Schindler, uczennica pierwszej klasy Heyer Elementary School w Waukesha w stanie Wisconsin, w połowie marca, po powrocie ze szkoły, pokazała swojej mamie listę utworów, które zaśpiewa razem z klasą podczas wiosennego występu. Znalazły się na niej ""What a Wonderful World"" Louisa Armstronga, ""Rainbow Connection"" Kermita z ""Muppetów"" oraz ""Rainbowland"" Dolly Parton i Miley Cyrus. Matka dziewczynki w rozmowie z ""Los Angeles Times"", opublikowanej 24 marca, stwierdziła, że były podekscytowane zwłaszcza wyborem ostatniej piosenki. ""Kochamy Dolly Parton"" - przyznała. Kilka dni później córka po powrocie ze szkoły oznajmiła, że jednak nie zaśpiewa ""Rainbowland"" ani ""Rainbow Connection"" - piosenek, których tytuły oznaczają kolejno ""tęczową krainę"" oraz ""tęczową więź"". - Nie możemy ich już śpiewać - przekazała. Matka uczennicy zadzwoniła do jej nauczycielki, Melissy Tempel, do dyrektora szkoły i do miejscowego kuratora. Usłyszała, że władze szkoły usunęły piosenki z harmonogramu, ""uznając je za kontrowersyjne"". ZOBACZ TEŻ: Miley Cyrus wraca z nową płytą. Nazywa ją swoim ""listem miłosnym"" ""Moi pierwszoklasiści byli bardzo podekscytowani możliwością zaśpiewania 'Rainbowland' na naszym wiosennym występie, ale władze szkoły odrzuciły ją. Kiedy to się skończy?"" - napisała Tempel na Twitterze 22 marca. Do wpisu dołączyła fragment tekstu piosenki Parton i Cyrus: ""Jeśli spróbujemy, naprawdę możemy dokonać zmiany na tym świecie (…) Jesteśmy tęczami, ja i ty, każdym kolorem i odcieniem, zabłyśnijmy, razem możemy zacząć życie w tęczowej krainie"". Zdaniem Schindler, władze szkoły podstawowej dokonały ""konserwatywnego zwrotu"" w ostatnich latach po ""wrzawie"" wśród mieszkańców okolicy, związanej ze strategią łagodzenia skutków COVID-19. ""Razem z nią doszło do zmian w polityce, które wywołały pewne kontrowersje w naszej społeczności"" - powiedziała ""Los Angeles Times"". Jak zaznaczyła, kontrowersje mają budzić zasady, zgodnie z którymi nauczyciele nie mogą używać symboli, które można by uznać za polityczne. Jednym z nich jest tęcza - podkreśliła Schindler. Inna matka dziecka uczącego się w szkole w podstawowej w Waukesha, Leigh Tracy, w rozmowie z ""Los Angeles Times"" stwierdziła, że ""okręg szkolny w Waukesha rozprawił się ze wszystkim, co dotyczy LGBTQ"". - Tak więc fakt, że ta piosenka stanowi ""problem"", nie jest żadną niespodzianką - oceniła. Tempel w piątek przekazała za pośrednictwem Twittera, że utwór ""Rainbow Connection"" ponownie znalazł się na liście utworów, które zostaną wykonane podczas występu pierwszoklasistów, po tym, jak rodzice drogą mailową złożyli skargę do władz szkoły. Jednak zdaniem Schindler piosenka ""Rainbowland"" wciąż pozostaje na cenzurowanym. ZOBACZ TEŻ: Dyrektorka straciła pracę, bo pokazała uczniom Dawida. Galeria zaprasza ich, by zobaczyli rzeźbę na żywo"
https://tvn24.pl/polska/sytuacja-osob-transplciowych-w-polsce-to-jest-taki-bieg-z-przeszkodami-st6879613,"Sytuacja osób transpłciowych w Polsce. ""To jest taki bieg z przeszkodami""","31 marca 2023, 16:48","Ta relacja z państwem, relacja ze specjalistami, relacja z sądem, który jest przedstawicielem państwa, jest cała oparta na braku zaufania, kontroli - powiedział na temat sytuacji osób transpłciowych w Polsce dziennikarz OKO.press Anton Ambroziak. - Zupełnie niewinna transpłciowa osoba jest zmuszona przez polskie państwo, żeby stanąć przed sądem - dodał dziennikarz TVN24 Piotr Jacoń.","31 marca na całym świecie obchodzony jest Międzynarodowy Dzień Widzialności Osób Transpłciowych. Na stronie Rzecznika Praw Obywatelskich zaznaczono przy tej okazji, że ""procedura uzgodnienia płci powinna być sprawna, przejrzysta, ogólnie dostępna, zapewniająca poszanowanie integralności fizycznej osoby transpłciowej oraz jej życia prywatnego, tak by fakt uzgodnienia płci nie był w nich uwidoczniony"". ""W prawie polskim, mimo podejmowanych prób legislacyjnych, postulatów Rzecznika Praw Obywatelskich i nieustającego zaangażowania organizacji społecznych, nie istnieją przepisy regulujące uzgodnienie płci (tj. dokonania odpowiednich zmian prawnych oznaczenia płci i dokumentów, tak aby były zgodne z płcią odczuwaną)"" - czytamy. W tym dniu o sytuacji osób transpłciowych w Polsce rozmawiali na antenie dziennikarz OKO.press Anton Ambroziak oraz dziennikarz TVN24 Piotr Jacoń, autor reportaży: ""Wszystko o moim dziecku"", ""Wszystko o moim życiu"" i ""Wszystko o moim państwie"". Reportaż Piotra Jaconia ""Wszystko o moim państwie"" to wyjątkowy zapis procesu, jaki musza przejść osoby transpłciowe, aby skorygować oznaczenie płci w dokumentach. Procesu, w którym niedoskonałe prawo walczy z duchem empatii i człowieczeństwa, który jest kolejną udręką fundowaną przez państwo. Piotr Jacoń opowiedział o tym, że osoby transpłciowe, chcące rozpocząć tranzycję (procedury związane z rozpoczęciem życia zgodnie ze swoją płcią przeżywaną - red.), zgodnie z obowiązującym w Polsce prawem, muszą stanąć na sali sądowej podczas procesu przeciwko własnym rodzicom. Stwierdził, że nawet w sytuacji wsparcia płynącego od rodziców, osobom transpłciowym jest ciężko. - Wyobraźcie sobie jeszcze sytuację, kiedy ten rodzic jest niewspierający i właściwe ta bezbronna i zupełnie niewinna, transpłciowa, osoba, która jest zmuszona przez polskie państwo, żeby stanąć przed sądem, wtedy jest zupełnie sama - mówił. LGBTQ+. Kim jest plus? Oto pojęciownik (jak mówić, żeby nie obrażać) - Państwo po wejściu na salę rozpraw rozsadza je (rodziców i dziecko - red.) na dwie strony sali. Zupełnie bez sensu, bo w ten sposób daje zupełnie niepotrzebny sygnał, jakby między tymi ludźmi miał być lub był jakiś konflikt, a przecież tego konfliktu absolutnie nie ma - dodał. Dziennikarz Anton Ambroziak opowiedział o stosunku do osób transpłciowych w Polsce. - Każda osoba ma swoją historię. Jeśli nie masz wspierającej rodziny, to trudno będzie już od samego początku. Według mnie to, co jest szalenie trudne i to, co odbiera nam godność i sprawczość to to, że przy jednym stoliku siedzą osoby dorosłe, i to są osoby cispłciowe (osoby, których płeć doświadczana jest zbieżna z płcią przypisaną przy urodzeniu - red.), a przy drugim stoliku siedzą osoby transpłciowe, które w tym systemie są traktowane jak dzieci, które nie wiedzą kim są, nie wiedzą czego potrzebują, nie potrafią same się określić - powiedział. - Potrzebują kilkunastu stopni zewnętrznej weryfikacji, testowania, sprawdzania, nieufności, kontroli, żeby ktoś im powiedział, że mają prawo mieć taką tożsamość płciową taką, jaką mają, że mają prawo zmienić małą, ale ważną rzecz: marker w dokumentach - dodał. OGLĄDAJ REPORTAŻ ""WSZYSTKO O MOIM PAŃSTWIE"" W TVN24 GO - Ta relacja z państwem, relacja ze specjalistami, relacja z sądem, który jest przedstawicielem państwa, jest cała oparta na braku zaufania, kontroli, na nieustannym testowaniu nas, sprawdzaniu, poddawaniu w wątpliwość. To jest taki bieg z przeszkodami - stwierdził."
https://tvn24.pl/swiat/usa-szkoly-beda-musialy-zawiadomic-rodzicow-jesli-ich-dziecko-poprosi-o-zmiane-imienia-lub-zaimkow-jakimi-sie-do-niego-zwracano-st6895364,"Szkoły będą musiały zawiadomić rodziców, jeśli ich dziecko poprosi o zmianę imienia lub zaimków","12 kwietnia 2023, 9:14","Senat stanu Indiana poparł ustawę, zgodnie z którą szkoły będą musiały poinformować rodziców, jeśli ich dzieci poproszą o zmianę zaimków lub imion, jakimi dotychczas się do nich zwracano. Według krytyków prawo wymierzone jest w osoby LGBTIQ. Ustawa czeka teraz na zatwierdzenie w stanowej Izbie Reprezentantów.","Głosami 37 do 12 senatorzy stanu Indiana opowiedzieli się w poniedziałek za ustawą, zgodnie z którą szkoły znajdujące się w tym stanie będą musiały informować rodziców, jeśli ich dzieci poproszą, by nauczyciele i rówieśnicy zwracali się do nich innymi imionami lub używali w odniesieniu do nich innych zaimków. ZOBACZ TEŻ: We Włoszech zburzyli schody z powodu ""barw LGBT""? Podwójna manipulacja Zgodnie z ustawą, szkoła w ciągu pięciu dni roboczych będzie musiała dostarczyć pisemne zawiadomienie rodzicom lub opiekunom prawnym o tym, że ich dziecko poprosiło o zwracanie się do niego innym ""zaimkiem, tytułem czy słowem"". Zwolennicy tego prawa twierdzą, że dzięki temu rodzice będą mieć możliwość wyboru, jak ich dziecko ma być wychowywane. - Zdajemy sobie sprawę, że prawa rodziców są ważne i muszą oni wiedzieć, co się dzieje w życiu dziecka w szkole - stwierdziła senator republikanów Stacey Donato. Przeciwnicy ustawy podkreślają jednak, że jest to kolejna regulacja wymierzona w prawa osób LGBTIQ (skrót LGBTIQ odnosi się do lesbijek, gejów, osób biseksualnych, transseksualnych, interpłciowych i queerowych). W zeszłym miesiącu w senackiej komisji edukacji odbyło się wysłuchanie publiczne z udziałem mieszkańców stanu, podczas którego padały słowa krytyki wobec ustawy. - Dorastanie w domu pełnym przemocy uniemożliwiło mi dokonanie wcześniejszego coming outu, choć od 5. roku życia wiedziałam, że jestem osobą niebinarną. Wiem, że wszyscy lubimy wierzyć, że każdy rodzic jest kompetentny i ma dobre intencje. Ale ta nadzieja nie odzwierciedla smutnej rzeczywistości - podkreśliła biorąca udział w spotkaniu Quinn Mackenzie. ZOBACZ TEŻ: Cykl reportaży Piotra Jaconia o życiu osób transpłciowych w Polsce Ustawa zabrania także nauczania dzieci do momentu ukończenia trzeciej klasy na temat ""ludzkiej seksualności"". Według senator Michelle Davis daje to rodzicom kontrolę nad ""przedstawianiem wrażliwych tematów ich dzieciom"". Jednak krytycy twierdzą, że wprowadzenie takiego rozwiązania wyeliminowałoby dyskusję o osobach LGBTIQ w klasach ze względu na obawy, że podlegałyby one pod tematykę ""ludzkiej seksualności"". - Nasi nauczyciele troszczą się o nasze dzieci, a myślenie, że istnieje spisek (...) nauczycieli próbujących potajemnie uczyć naszą młodzież wszystkiego, co jest nieodpowiednie dla ich wieku, jest obraźliwe dla całego zawodu - stwierdził senator demokratów J.D. Ford. Ustawa wróci teraz do stanowej Izby Reprezentantów, gdzie czeka ją kolejne głosowanie. Jeśli zostanie zatwierdzona, trafi do podpisu gubernatora Erica Holcomba."
https://tvn24.pl/swiat/uganda-ustawa-anty-lgbtq-idzie-do-prezydenta-kara-smierci-za-ciezki-homoseksualizm-st7056234,"Drakońskie przepisy, w tym kara śmierci. Proponowana ustawa ""kryminalizuje ludzi za to, że są tym, kim są""","2 maja 2023, 20:43","Parlament Ugandy uchwalił jedne z najostrzejszych na świecie przepisów wymierzonych przeciwko osobom LGBTQ. Zapisane są tam między innymi wieloletnie zamykanie w więzieniach czy też kara śmierci. O losach ustawy zdecyduje prezydent, który otwarcie sprzeciwia się społeczności LGBTQ.","Prezydent Yoweri Museveni zażądał złagodzenia niektórych, przyjętych w marcu przepisów, jednak nowa ustawa zachowuje większość tych najsurowszych. Zapisy potępiły między innymi Stany Zjednoczone, Unia Europejska, organizacja Human Rights Watch (HRW) oraz Organizacja Narodów Zjednoczonych. - Jedną z ekstremalnych cech nowej ustawy jest to, że kryminalizuje ona ludzi po prostu za to, że są tym, kim są, jak również narusza prawa do prywatności, a także wolności słowa i stowarzyszeń, których przestrzeganie jest już (i tak) skompromitowane w Ugandzie - stwierdził w marcu Oryem Nyeko z HRW Uganda. W oświadczeniu grupa wezwała polityków w kraju do ""zaprzestania celowania w osoby LGBT dla zdobycia kapitału politycznego"". Po głosowaniu, które odbyło się po niemal półgodzinnej debacie, przewodnicząca parlamentu Anita Among wezwała ustawodawców do buntu wobec międzynarodowej krytyki przepisów. Ustawę oceniła jako potrzebną do ochrony dzieci w Ugandzie. - Świat zachodni nie przyjdzie i nie będzie rządzić Ugandą - mówiła między innymi. Utrzymane przepisy obejmują karę śmierci, która może być zastosowana w przypadku ""ciężkiego homoseksualizmu"". Termin ten oznacza w prawie ugandyjskim czyny seksualne podejmowane bez zgody lub pod przymusem, wobec dzieci, osób niepełnosprawnych umysłowo lub fizycznie, kazirodcze i popełniane przez ""seryjnego przestępcę"". W proponowanym prawie zapisano także 20-letni wyrok pozbawienia wolności za ""promowanie"" homoseksualizmu, co według aktywistów może penalizować wszelkie działania na rzecz prawo osób homoseksualnych, biseksualnych, czy transpłciowych. Czytaj więcej: Uciekają, bo są LGBTI. Czy ci uchodźcy znajdą dom w Polsce jak John? Ustawa czeka na decyzję prezydenta, który może ją podpisać, zawetować lub ponownie skierować do parlamentu. Yoweri Museveni jest głośnym przeciwnikiem praw osób LGBTQ. Jak odnotował Reuters, prezydent sygnalizował już, że zamierza podpisać ustawę po wprowadzeniu pewnych zmian, w tym środków mających na celu ""rehabilitację"" osób homoseksualnych. Nie jest jasne, czy nowa ustawa spełnia jego wymagania. Homoseksualizm jest przestępstwem w ponad 30 z 54 krajów Afryki."
https://tvn24.pl/polska/gdzie-osoby-lgbtq-czuja-sie-najlepiej-jest-nowy-ranking-szkol-przyjaznych-st7106891,Gdzie osoby LGBTQ+ czują się najlepiej? Jest nowy Ranking Szkół Przyjaznych,"10 maja 2023, 15:01","Cztery z dziesięciu najbardziej przyjaznych społeczności LGBTQ+ szkół znajduje się w Warszawie, ale tytuł najlepszej wędruje w tym roku do Gdańska, do Liceum Ogólnokształcącego ""Collegium Gedanense"". Swoje szkoły oceniło niemal 20 tysięcy uczniów z całej Polski.","Ranking Szkół Przyjaznych LGBTQ+ to inicjatywa, w której uczniowie oceniają, czy ich szkoła jest bezpieczna dla wszystkich - bez względu na płeć czy orientację. Ranking w pierwszych edycjach obejmował wyłącznie stolicę, w tym roku, po raz trzeci, całą Polskę. O tym, jakie szkoły wypadły najlepiej w tegorocznym rankingu, organizatorzy plebiscytu poinformowali oficjalnie w środę, 10 maja, przed gmachem Ministerstwa Edukacji i Nauki. Na instalacji w kształcie szkoły przedstawili wartości, którymi kieruje się Ranking Szkół Przyjaznych LGBTQ+ oraz takich, które są ważne dla młodych ludzi. Należą do nich np. otwartość, akceptacja, troska, sprawczość, empatia. - To są wartości, których niestety w dalszym ciągu w polskiej szkole brakuje - mówił Dominik Kuc, koordynator rankingu. - Zamiast nakierowania wyłącznie na wyniki, musimy skupić się także na roli wychowawczej placówki. Młodzi ludzie będą się lepiej uczyć w miejscu, w którym mogą czuć się sobą. Dodatkowo prawo oświatowe nakłada na szkoły obowiązek zapewnienia bezpieczeństwa. Musimy je rozumieć zarówno jako bezpieczeństwo fizyczne, jak i bezpieczeństwo psychiczne, takie jak właśnie ochrona przed dyskryminacją - podkreślał. W tym roku Ogólnopolski Ranking Szkół Przyjaznych LGBTQ+ dotarł do ponad dwóch tysięcy szkół, a swoje placówki oceniło niemal 20 tys. uczniów. W pierwszej trzydziestce znalazły się zaledwie dwie szkoły z mniejszych miejscowości, w tym I Liceum im. Henryka Sienkiewicza z Kędzierzyna-Koźla na siódmym miejscu oraz Liceum Ogólnokształcące z Oddziałami Dwujęzycznymi w Boguchwale (miejsce 30). O tej drugiej szkole głośno było w ubiegłym roku, gdy okazała się najbardziej przyjazną placówką na Podkarpaciu. BOGUCHWAŁA LGBTQ+. DO TEJ SZKOŁY NIKT NIE MA NAWET PODJAZDU >>> W tegorocznym Rankingu pytano m.in. o kluczowe kryterium przy wyborze szkoły przez młodych ludzi. Wyniki pokazują, że otwartość szkoły, akceptująca atmosfera oraz troska o zdrowie psychiczne mają dla uczniów takie samo znaczenie, jak poziom nauczania. 35 proc. młodych ludzi dostrzega przejawy braku akceptacji w szkole, choć zdaniem organizatorów rankingu z roku na rok coraz bardziej rośnie świadomość oraz edukacja związana ze społecznością LGBTQ+. Mimo to młodzież deklaruje, że wiedzę na ten temat najczęściej zdobywa w sieci lub od organizacji pozarządowych. Warsztaty antydyskryminacyjne nadal są w polskiej szkole rzadkością. Jedynie 18 proc. młodych ludzi deklaruje, że bierze w nich udział. - Rekrutacja do szkół średnich rusza w połowie maja, więc jest to dobra okazja, aby wziąć pod uwagę dodatkowe kryteria wyboru szkoły - zachęcał Dominik Kuc. REKRUTACJA DO LICEÓW I TECHNIKÓW 2023/2024. TAKIEGO ŚCISKU JESZCZE NIE BYŁO >>>"
https://tvn24.pl/ciekawostki/wlochy-karabinier-poslubil-fryzjera-koledzy-zrobili-szpaler-nagranie-st7107269,"W mundurze, z asystą honorową, funkcjonariusz powiedział ""tak"" mężowi. Pierwszy taki ślub w kraju","10 maja 2023, 17:30","Umundurowani funkcjonariusze rzymskiej żandarmerii zrobili szpaler z szabel podczas ślubu ich 39-letniego kolegi. Taka tradycja funkcjonuje wśród karabinierów od lat, jednak po raz pierwszy ceremoniał towarzyszył uroczystości, w trakcie której małżeństwo zawarło dwóch mężczyzn.","Ceremonia odbyła się 8 maja w położonej w Apulii miejscowości Carovigno. Serwis Roma Today podkreśla, że data nie była przypadkowa. Równo 60 lat wcześniej w tym samym miejscu pobrali się rodzice Angela Orlando. Teraz 39-latek stanął na ślubnym kobiercu wraz ze swoim partnerem, o 10 lat młodszym Giuseppem Pezzuto. Portal wyjaśnia, że mężczyźni na co dzień mieszkają w Rzymie. Orlando pracuje tam jako funkcjonariusz żandarmerii ochraniający siedzibę Rady Ministrów. Pezzuto prowadzi zakład fryzjerski w rejonie słynnego placu Campo de’ Fiori. Obaj pochodzą jednak z Apulii, a konkretnie z regionu Brindisi, w którym odbył się ślub. Na krążących w sieci nagraniach z uroczystości widać, jak Orlando i Pezzuto przechodzą przez szpaler utworzony ze skrzyżowanych szabli, które trzymają koledzy żandarma. 39-letni funkcjonariusz na ceremonii pojawił się w pełnym umundurowaniu, podobnie jak pozostali karabinierzy. ZOBACZ TEŻ: Zabrano dziecko muzułmańskiej rodzinie, bo nie wspiera osób LGBT? Wyjaśniamy Włoskie media podkreślają, że Orlando jest pierwszym mężczyzną, który wziął ślub w mundurze żandarmerii i któremu w trakcie uroczystości towarzyszyli umundurowani koledzy. W maju 2022 roku funkcjonariusze w służbowych strojach pojawili się na ceremonii ślubnej Eleny Mangialardo, rzymskiej karabinierki, która poślubiła na Sycylii przedsiębiorczynię Claudię De Dilectis. Roma Today tłumaczy, że obecność umundurowanych funkcjonariuszy na ślubie ich kolegi czy koleżanki jest tradycją funkcjonującą wśród karabinierów od lat. Wcześniej nie zdarzało się jednak, by taki ceremoniał towarzyszył uroczystości, podczas której związek małżeński zawierały osoby tej samej płci. ZOBACZ TEŻ: Gdzie osoby LGBTQ+ czują się najlepiej? Jest nowy Ranking Szkół Przyjaznych"
https://tvn24.pl/kultura-i-styl/eurowizja-2023-drag-queen-i-lgbtq-muzyczne-swieto-roznorodnosci-st7121198,"Drag queen na scenie, tęczowe flagi nad nią. Muzyczne święto różnorodności","12 maja 2023, 15:21","Dwadzieścia lat temu Michał Wiśniewski śpiewał na Eurowizji ""Keine Grentzen"", czyli ""żadnych granic"". Polska wstępowała wtedy do Unii Europejskiej, a wokalista ""Ich Troje"" nawiązywał do otwierania granic państwowych. Dziś tamto hasło w kontekście konkursu Eurowizji interpretować można znacznie szerzej. Festiwal znany jest z podkreślania i celebracji ludzkiej różnorodności, co w tym roku uwypuklono szczególnie wyraźnie.","Po zakończeniu konkursowej części czwartkowego półfinału Eurowizji, gdy trwało zliczanie głosów widzów, na scenę w Liverpoolu wyszły trzy drag queen w strojach naśladujących kreacje prowadzących. Zaprezentowały publiczności show o wymownym tytule ""Be Who You Wanna Be"" (pol. - Bądź, kim chcesz być). W trakcie występu dołączyło do nich kilkadziesiąt osób mających symbolizować ludzką różnorodność, a na telebimie pojawiały się hasła takie jak ""We Got Love"" (Mamy miłość) czy ""Free Yourself"" (Uwolnij siebie). Wydźwięk sześciominutowego występu był jasny - Eurowizja ma promować poszanowanie różnorodności. Przekaz ten wybrzmiał najwyraźniej właśnie podczas widowiska przygotowanego przez brytyjskie drag queen, jednak akcenty celebrujące równość i tolerancję pojawiły się również we właściwej części konkursu. ZOBACZ TEŻ: Blanka zakwalifikowała się do finału Eurowizji Różnorodność doskonale widoczna jest już wśród samych uczestników. W Eurowizji 2023 startuje m.in. kilkoro przedstawicieli społeczności LGBTQ+. Reprezentujący Belgię Gustaph, podobnie jak reprezentujący Serbię Luke Black, są gejami. Z kolei faworytka do zwycięstwa w całym konkursie, Szwedka Loreen, podobnie jak reprezentantka Norwegii Alessandra Melle, to osoby biseksualne. Ich obecność w Liverpoolu nie jest zaskoczeniem, bo Konkurs Piosenki Eurowizji to impreza tradycyjnie przyjazna mniejszościom seksualnym. Eurowizyjna scena od dawna wita z otwartymi ramionami ich przedstawicieli, a na widowni co roku powiewają tęczowe flagi. W przeszłości konkurs wygrywały m.in. drag queen Conchita Wurst oraz Wierka Serdiuczka, wykreowana przez ukraińskiego komika Andrija Mychajłowycza Danyłko. Ze sceny wielokrotnie płynęły też wprost wyrazy wsparcia dla społeczności LGBTQ+. Tak było choćby w 2013 roku, gdy reprezentująca Finlandię Krista Siegfrids pocałowała na oczach widzów inną kobietę. Na tegorocznej Eurowizji dominują piosenki śpiewane w języku angielskim, wielu wykonawców wykonuje jednak swoje utwory w rodzimych językach, podkreślając w ten sposób bogactwo kulturowe Europy. To między innymi reprezentanci krajów bałkańskich: Albanka Albina Kelmendi, Serb występujący pod pseudonimem Luke Black oraz chorwacki zespół punk-rockowy Let 3. Kelmendi swój utwór ""Duje"" w czwartek wykonała wraz z rodzeństwem i rodzicami, a ich sceniczne widowisko utrzymane było w albańskich czerwono-czarnych barwach. Chorwaccy punkowcy dwa dni wcześniej zaprezentowali natomiast publiczności typowe bałkańskie szaleństwo z kabaretowym zabarwieniem i efektowną oprawą wizualną. Występ Let 3 odbił się szerokim echem w całej Europie także ze względu na swój antywojenny wydźwięk. Internauci nie mają wątpliwości, że prześmiewcze stroje Chorwatów były szpilką wbijaną w prowokujących do wojny dyktatorów. Dość czytelne nawiązania znaleźć można również w tekście chorwackiej piosenki. W ojczystym języku swoje eurowizyjne propozycje wykonują również przedstawiciele państw Półwyspu Iberyjskiego. Portugalska wokalistka Mimicat ze swoją piosenką ""Ai Coração"" zakwalifikowała się do finału. Wystąpi w nim też reprezentująca Hiszpanię Paloma Blanca, którą komentatorzy ze względu na nawiązujący do muzyki flamenco styl często porównują do popularnej na całym świecie Rosalii. Również Francuzi tradycyjnie przyjechali na Eurowizję z utworem wykonywanym w rodzimym języku - ""Évidemment"" w wykonaniu La Zarra. W tym roku na konkurs piosenkę napisaną w języku ojczystym wysłali nawet Finowie, którzy na Eurowizji śpiewali zwykle po angielsku. Efekt jest bardzo dobry, a 29-letni Käärijä, wykonujący w Liverpoolu pełne energii ""Cha Cha Cha"", to jeden z faworytów do końcowego triumfu. Na kulturową różnorodność wprost postawili natomiast w tym roku reprezentanci Ukrainy. Częścią reprezentującego ich duetu TVORCHI jest pochodzący z Nigerii Jeffrey Kenny. Zarazem to jeden z czworga tegorocznych uczestników, którzy urodzili się poza granicami reprezentowanego przez siebie kraju. Rodzice Andrew Lambrou reprezentuje Cypr, z którego pochodzą jego rodzice, choć on sam na świat przyszedł w Australii. Wspomniana Francuzka La Zarra, czyli Fatima-Zahra Hafd, urodziła się w Kanadzie, w rodzinie o marokańskich korzeniach. Reprezentująca Norwegię Allesandra Mele urodziła się natomiast i dorastała we Włoszech. W gronie finalistów Eurowizji 2023 znalazła się także reprezentująca Polskę Blanka. O tym, kto wygra tegoroczną Eurowizję, zdecydują w głosowaniu telewidzowie oraz jurorzy. Na reprezentantkę Polski, tradycyjnie, nie mogą jednak głosować Polacy w kraju - na terenie swojego państwa można oddać jedynie głos na przedstawicieli innego kraju. Zgodnie z obowiązującymi zasadami tegoroczną Eurowizję powinien organizować zeszłoroczny zwycięzca. Rok temu wygrała Ukraina, ale ze względu na trwającą w tym kraju wojnę było to niemożliwe. Dlatego organizację Eurowizji 2023 powierzono Wielkiej Brytanii, której reprezentant w Turynie zajął drugie miejsce. ZOBACZ TEŻ: Eurowizja 2023. Jak będzie wyglądał wielki finał? Wiadomo, która wystąpi Blanka"
https://tvn24.pl/polska/polska-w-tyle-rankingu-badajacego-poziom-rownouprawnienia-osob-lgbt-komentarze-ekspertow-st7122259,Polska w tyle rankingu badającego poziom równouprawnienia osób LGBT+. Komentarze ekspertów,"13 maja 2023, 8:28","Polska zajęła ostatnie miejsce wśród krajów Unii Europejskiej w ogólnoeuropejskim rankingu badającym poziom równouprawnienia osób LGBT+. Liderem rankingu jest katolicka Malta. - Można być krajem katolickim historycznie, ale można też być krajem progresywnym - powiedziała w programie ""Tak jest"" w TVN24 Yga Kostrzewa ze Stowarzyszenia Lambda Warszawa. Z kolei adwokat Paweł Knut wskazał, że wzmacnia się europejski standard ochrony praw osób LGBT, a Polska ""stoi w miejscu"".","W tegorocznym rankingu ILGA-Europe, międzynarodowym rankingu mierzącym poziom równouprawnienia osób LGBT+ w państwach Europy, Polska zajęła ostatnie miejsce w Unii Europejskiej i 42. pozycję na 49 w całej Europie. Uzyskała 15 proc. na 100. Niższy wynik zdobyło tylko siedem krajów: San Marino, Białoruś, Monako, Rosja, Armenia, Turcja i Azerbejdżan. CZYTAJ RÓWNIEŻ: Tęczowy Ranking ILGA-Europe 2023 - Mamy bardzo duży rozdźwięk pomiędzy tym, jak jest progresywne społeczeństwo w Polsce a jak działają politycy i jak działa prawo - oceniła w programie ""Tak jest"" w TVN24 Yga Kostrzewa ze Stowarzyszenia Lambda Warszawa. Działaczka wyjaśniła, że w rankingu ILGA-Europe bada się, jakie prawa są przyznane osobom LGBT+, jak są one wdrażane i ewentualnie jakie prawa są zabierane. W tym roku na pierwszym miejscu w rankingu znalazła się Malta, kraj w którym około 97 procent obywateli deklaruje, że jest katolikami. - Można być krajem katolickim historycznie, ale można też być krajem progresywnym, który dba o swoje mniejszości, o swoich obywateli i obywatelki i tak się stało w Malcie, która ma bardzo restrykcyjny zakaz aborcji - powiedziała Yga Kostrzewa. - Natomiast, jeśli chodzi o prawa osób LGBT+, to oni uświadomili sobie, że to ważna sprawa, aby troszczyć się o swoich obywateli i obywatelki. Tak te przepisy zmieniali przez lata, że są już któryś rok z rzędu na czele - dodała. - Ten raport bardzo dobrze pokazuje, że właściwie od 2015 roku polski system prawny powoli, stopniowo, osiada - ocenił adwokat Paweł Knut. - To nie jest tak, że nam ktoś non stop zabiera jakieś konkretne prawa, ale że my ich bardzo wielu nie mamy - wyjaśnił. - Co do zasady wzmacnia się europejski standard ochrony praw osób LGBT, a my stoimy w miejscu i co roku wypadamy coraz gorzej - wskazał."
https://tvn24.pl/lodz/lodz-12-marsz-rownosci-osob-lgbt-nie-da-sie-wymazac-jestesmy-bylismy-i-caly-czas-bedziemy-st7122826,"Marsz Równości w Łodzi. ""Osób LGBT nie da się wymazać, jesteśmy, byliśmy i cały czas będziemy""","13 maja 2023, 15:55","Po raz dwunasty ulicami Łodzi przeszedł Marsz Równości. Wystartował o godzinie 13 na placu Dąbrowskiego. W tym roku odbył się pod hasłem ""Queer na pokład"" i został objęty patronatem przez prezydent Łodzi i przewodniczącego rady miejskiej.","Około godziny 13 na placu Dąbrowskiego w Łodzi zebrało się około tysiąca uczestników 12 Marszu Równości, którzy następnie przeszli około pięciokilometrową trasę - ulicami Narutowicza, Piotrkowską, Struga, Kościuszki, Piłsudskiego, Sienkiewicza, Tuwima, Scheiblerów, Poznańskich, POW, Narutowicza i wrócili na plac Dąbrowskiego. Marsz został objęty patronatem przez prezydent Łodzi Hannę Zdanowską i przewodniczącego rady miasta Marcina Gołaszewskiego. Jak relacjonowała na antenie TVN24, łódzka reporterka TVN24 Katarzyna Pasikowska-Poczopko, atmosfera na miejscu była bardzo dobra i jak co roku było kolorowo i wesoło. Tegoroczny marsz odbył się pod hasłem wewnętrznej solidarności - ""Queer na pokład"". ""Społeczność osób LGBTQ+ jest szeroka i różnorodna. Każdy z nas ma swoje cele i swoje marzenia. Mamy też swoje podziały i różnice, dlatego tak ważna jest nasza solidarność i współpraca. Na Marszu Równości każda osoba ma bezpieczne miejsce dla siebie"" - tłumaczyli w mediach społecznościowych organizatorzy imprezy. CZYTAJ TEŻ: Policja: dwa tysiące osób na marszu w Białymstoku. ""Każdy inny, wszyscy równi"" Katarzyna Pasikowska-Poczopko spotkała na marszu Floriana, bohatera reportażu Piotra Jaconia ""Wszystko o moim państwie"". Dziennikarce TVN24 mówił o tym, jak dla niego ważne jest uczestnictwo w tej manifestacji.

- Ważna jest widoczność i to, żeby tymi marszami pokazywać, że nieważne, jakie działania będą podejmowane - czy z inicjatywy obywatelskiej czy ze strony polityków - to istnienia osób LGBT nie da się wymazać, my jesteśmy, byliśmy i cały czas będziemy. To jest jedna z najważniejszych idei, która stoi za marszami, ale ważne jest to, żeby też się zjednoczyć większą grupą i dobrze się bawić podczas tego marszu - mówił Florian.

- Promujemy tutaj równość, promujemy tutaj to, że każdy może być w społeczeństwie - w Polsce, w Łodzi - że może czuć się pełnoprawnym obywatelem, pełnoprawną obywatelką, bez względu na orientację seksualną, bez względu na tożsamość, jaką ktoś odczuwa - mówił kolejny z uczestników łódzkiego marszu. W związku z marszem, w centrum miasta trzeba było liczyć się z utrudnieniami w ruchu. Wydarzenie zakończyło się na placu Dąbrowskiego."
https://tvn24.pl/polska/list-ambasadorow-i-dyplomatow-w-sprawie-praw-osob-lgbtqi-w-polsce-st7130477,"Ambasadorowie o prawach społeczności LGBTQI+ w Polsce. ""Macie nasze wsparcie""","17 maja 2023, 13:15","46 ambasadorów, dyplomatów, przedstawicieli rządów i instytucji międzynarodowych podpisało się pod opublikowanym w środę listem otwartym w sprawie praw społeczności LGBTQI+ w Polsce. Data jego udostępnienia jest nieprzypadkowa - 17 maja obchodzony jest Międzynarodowy Dzień Przeciw Homofobii, Transfobii i Bifobii.","""Chcemy wyrazić nasze poparcie dla starań o uświadamianie opinii publicznej w kwestii problemów, jakie dotykają społeczność gejów, lesbĳek, osób biseksualnych, transpłciowych, queer i interpłciowych (LGBTQI+) oraz innych mniejszości w Polsce stojących przed podobnymi wyzwaniami"" - zaznaczają sygnatariusze we wstępie listu otwartego opublikowanego z okazji tegorocznego Międzynarodowego Dnia Przeciw Homofobii, Transfobii i Bifobii. Jak w treści dokumentu podkreślają dyplomaci, ""prawa człowieka są uniwersalne i wszyscy, w tym osoby LGBTQI+, mają prawo w pełni z nich korzystać"". ""Jest to kwestia, którą wszyscy powinni wspierać"" - apelują. Sygnatariusze listu wyrazili także swoje uznanie wobec ""ciężkiej pracy społeczności LGBTQI+ i innych społeczności w Polsce i na całym świecie"", a także wszystkich osób ""których celem jest zapewnienie przestrzegania praw osób LGBTQI+ oraz innych osób stojących przed podobnymi wyzwaniami"". Pod listem otwartym, udostępnionym m.in. na stronie internetowej Ambasady Stanów Zjednoczonych w Warszawie, podpisali się ambasadorowie: Australii, Austrii, Belgii, Brazylii, Chile, Cypru, Czech, Danii, Estonii, Finlandii, Francji, Grecji, Hiszpanii, Irlandii, Islandii, Kanady, Kostaryki, Lichtensteinu, Litwy, Luksemburga, Malty, Meksyku, Niderlandów, Niemiec, Norwegii, Nowej Zelandii, Portugalii, Republiki Południowej Afryki, San Marino, Słowenii, Stanów Zjednoczonych, Szwajcarii, Szwecji, Wenezueli, Wielkiej Brytanii i Włoch, a także przedstawiciele Rządu Flandrii i Rządu Regionu Stołecznego Brukseli oraz przedstawiciele, sekreterze i dyrektorzy dziewięciu międzynarodowych instytucji. ZOBACZ TEŻ: Marsz Równości w Łodzi. ""Osób LGBT nie da się wymazać, jesteśmy, byliśmy i cały czas będziemy"" Z okazji obchodów Międzynarodowego Dnia Przeciw Homofobii, Transfobii i Bifobii na stronie Ambasady Stanów Zjednoczonych w Warszawie pojawiło się także okolicznościowe wideo. - Prawa człowieka nie są ideologią. Są uniwersalne i mają zastosowanie do absolutnie wszystkich, niezależnie od koloru skóry, wyznania czy orientacji seksualnej - zaznaczono na jego wstępie. W kolejnych częściach przedstawiono historię kilku polskich członków społeczności LGBTQI+ oraz ich bliskich. Jako pierwsza wypowiedziała się 30-letnia Natalia, która po maturze wyjechała za granicę na kilka lat, gdzie ""zobaczyła, jak to jest żyć w kraju, w którym są związki partnerskie i osoby queerowe mogą być sobą"". Jak mówi kobieta, choć po powrocie do rodzinnego Kalisza poczuła, że znowu jest w domu, ""widziała też jak ograniczane są jej prawa"". - Jestem Kazik. Jestem gejem. Jestem chrześcijaninem. To jest moja wieś i tu jest mój dom - przedstawia się kolejny bohater filmu, który postanowił pozostać w Polsce, by ""tu walczyć o równość"". - Marzę po prostu, żeby być i móc być taka, jaka jestem - wyznaje Maja z Krapkowic, kolejna bohaterka filmu. - Chciałbym po prostu mieć równe prawa, być równo traktowana - dodaje kobieta. - Mam córkę lesbijkę, z której jestem dumna. Nie chciałabym, żeby wyjeżdżała z tego kraju, (chciałabym - red.) żeby czuła się tutaj bezpiecznie i cieszyła się tymi samymi prawami obywatelskimi, co inni ludzie - stwierdza Beata z Milicza, ostatnia bohaterka nagrania. Ambasador Norwegii J.E. Anders Eide, koordynujący wspólny list dyplomatów, kończy wideo, podkreślając, że opublikowany dziś list i film ""to wyraz naszego (dyplomatów - red.) nieustającego wsparcia dla społeczności LGBTQI+ w Polsce, a także innych narażonych na dyskryminację grup"". - Macie nasze wsparcie - mówi. ZOBACZ TEŻ: Gdzie osoby LGBTQ+ czują się najlepiej? Jest nowy Ranking Szkół Przyjaznych Od 2004 roku 17 maja obchodzony jest Międzynarodowy Dzień Przeciw Homofobii, Transfobii i Bifobii. Święto zostało ustanowione na pamiątkę usunięcia przez WHO homoseksualizmu z międzynarodowej klasyfikacji chorób. Zarówno w Polsce, jak i w innych krajach, osoby nieidentyfikujące się jako heteronormatywne zderzają się z nietolerancją oraz agresją. Według najnowszego raportu ILGA-Europe Polska znalazła się na 42. z 49 możliwych miejsc. Zgodnie z podawanymi przez raport informacjami wśród europejskich państw gorzej wypadły między innymi Białoruś, Rosja, Turcja czy Azerbejdżan. Na szczycie raportu, po raz ósmy z rzędu, znalazła się Malta. ZOBACZ TEŻ: Polska w tyle rankingu badającego poziom równouprawnienia osób LGBT+. Komentarze ekspertów"
https://tvn24.pl/krakow/koszalin-krakow-teczowo-na-polnocy-teczowo-na-poludniu-ulicami-polskich-miast-przeszly-marsze-rownosci-st7135706,"Tęczowo na północy, tęczowo na południu. Ulicami polskich miast przeszły Marsze Równości","20 maja 2023, 16:50","Przeciw wykluczeniu i dyskryminacji - pod takim hasłem odbywają się w tym roku Marsze Równości. W sobotę barwne korowody przeszły ulicami czterech polskich miast. Ramię w ramię szła młodzież, dorośli, seniorzy i całe rodziny. A wszystko po to, aby wesprzeć osoby nieheteronormatywne w ich walce o równe prawa.","W Koszalinie Marsz Równości przeszedł ulicami miasta już po raz czwarty. Rozpoczął się o godzinie 13 na Rynku Staromiejskim. Uczestnicy w barwnym korowodzie przeszli ulicami miasta i po około dwóch godzinach wrócili na plac śródmiejski. Marsz poprzedził tęczowy piknik, podczas którego odbył się panel dyskusyjny o sytuacji osób LGBT+ w Polsce i za jej zachodnią granicą. Marsz w Koszalinie zakończył się przed godziną 15. Samemu wydarzeniu towarzyszyła atmosfera przyjaźni i wsparcia. - Przemarsz trwał około półtorej godziny. Po drodze osoby tańczyły, śpiewały, wykrzykiwały swoje hasła, niosły transparenty. Na tych transparentach miały hasła dotyczące równości dla osób nieheteronormatywnych - relacjonowała na antenie TVN24 reporterka Natalia Madejska. Wśród uczestników Marszu Równości w Koszalinie były osoby, które biorą w nich od początku. - Zawsze wspieramy swoich przyjaciół i ich rodziny i jesteśmy tutaj razem z nimi od pierwszego marszu. Jest przyjaźń, radość, zabawa, słońce dopisało, więc myślę, że wszyscy są zadowoleni - mówiły uczestniczki Marszu reporterce TVN24. Czytaj też Marsz Równości w Łodzi. ""Osób LGBT nie da się wymazać, jesteśmy, byliśmy i cały czas będziemy"" O godzinie 15 rozpoczął się Marsz Równości w Krakowie. Uczestnicy wyszli z placu przed Muzeum Narodowym i przeszli ulicami miasta. W stolicy Małopolski Marsze to już tradycja, odbywają się od kilkunastu lat. - Nasze marsze są coraz większe, coraz bardziej kolorowe, głośne, radosne i otwarte, a także bezpieczne. Mam nadzieję, że podobnie będzie w tym roku. Polskie społeczeństwo jest dużo bardziej otwarte niż projektują to politycy i myślę sobie, że ten dzisiejszy dzień będzie też dowodem na to - mówiła na antenie TVN24 Magda Drobek ze Stowarzyszenia Queerowy Maj, organizatorka Marszu Równości w Krakowie. W rozmowie z reporterem TVN24 Mateuszem Półchłopkiem zwróciła uwagę, że Marsze Równości w Polsce są coraz większe i z roku na rok bardziej liczne. - To pokazuje, że kwestie i postulaty osób LGBT coraz bardziej się w naszym społeczeństwie normalizują. Oprócz zabawy, do której wszystkich dzisiaj zachęcamy, przypominamy cały czas o tym, że jako społeczność queerowa, jako osoby LGBTQA, nie mamy w Polsce równych praw - podkreślała. Oprócz Koszalina i Krakowa, w sobotę 20 maja Marsze Równości odbyły się także w Miliczu i Olsztynie. Uczestnicy Marszów Równości zwracają uwagę na m.in. konieczność wprowadzenia polityki równościowej i prawa antydyskryminacyjnego oraz rzetelnej edukacji seksualnej i zmian w Ustawie o uzgodnieniu płci oraz potrzebę swobodnej ekspresji orientacji seksualnej i tożsamości płciowej. Czytaj też ""Częstochowa jest tęczowa"". Marsz Równości po raz czwarty"
https://tvn24.pl/polska/marszalek-sejmu-elzbieta-witek-w-rozmowie-z-norbertem-huczkiem-z-mlodej-lewicy-na-temat-sytuacji-spolecznosci-lgbt-i-hejtu-st7137260,"Trudna rozmowa marszałek Witek. ""Powiedz mi, ile jest płci w przyrodzie""","21 maja 2023, 18:48","Marszałek Sejmu Elżbieta Witek rozmawiała na Opolszczyźnie z działaczem lokalnej Młodej Lewicy, Nikodemem Huczkiem, który mówił jej, że spotyka się z hejtem ze względu na swoją biseksualność. - Ja jestem hetero, a wiesz jaki mnie hejt spotyka? To nie chodzi o to, o co ten hejt jest. Chodzi o to, że dzisiaj ludzie wobec siebie są wrogami, jeden na drugiego szczuje - odparła. Zapytała go też między innymi o to, ""ile jest płci w przyrodzie"". Zaproponowała, że może zaprosić młodych ludzi na dyskusję na temat szczucia jednych na drugich. Huczek w rozmowie z TVN24 powiedział, że chętnie skorzysta z zaproszenia.","Marszałek Sejmu Elżbieta Witek odwiedziła w niedzielę piknik rodzinny w Korfantowie na Opolszczyźnie. Podczas wydarzenia wdała się w rozmowę z Nikodemem Huczkiem, działaczem opolskiej Młodej Lewicy. Zwrócił się on do marszałek - jak sam to określił - ""ze wskazówką"" dotyczącą tego, że państwo powinno troszczyć się także o osoby nieheteronormatywne, które - jak powiedział - ""są szczute"". Przedstawił się jako osoba biseksualna. Mówił, że niektóre osoby z tego powodu śmiały się z niego i wysyłały obraźliwe wiadomości. - Ja jestem hetero, a wiesz jaki mnie hejt spotyka? To nie chodzi o to, o co ten hejt jest. Chodzi o to, że dzisiaj ludzie wobec siebie są wrogami, jeden na drugiego szczuje, skądś to się wzięło - odpowiedziała mu Witek. CZYTAJ: Prawicowi politycy mają obsesję czy rozgrywają nasze lęki i wstyd? ""Widać pewien wzór"" Huczek tłumaczył, że nie chodzi o zaszczuwanie jako ogólne zjawisko, a o hejt z powodu bycia osobą nieheteronormatywną. - A uważasz, że ile jest płci w przyrodzie? Tylko na to pytanie mi odpowiedz - zwróciła się do niego marszałek Sejmu. On odparł, że ""więcej niż dwie"". - A jaka jest trzecia? Obojniaki, które się rodzą, bardzo rzadko. A poza tym? - kontynuowała. Chłopak powiedział po raz kolejny, że jego zdaniem płci jest więcej. - Płcie są dwie, a to wszystko inne jest w głowie - odpowiedziała mu marszałek. W dalszej części rozmowy marszałek Witek zaproponowała, że ""może o tym podsykutować"", ale ""nie teraz"". - Mam propozycję, mogę was, młodych ludzi, zaprosić do siebie na dyskusję, ale taką z argumentami, wtedy sobie możemy porozmawiać - dodała. Do tego zaproszenia Huczek odniósł się później w rozmowie z TVN24. - Skorzystam z tego zaproszenia. Mam nadzieję, że to zaproszenie było powiedziane serio i na pewno do niego dojdzie. Z chęcią podzieliłbym się z panią Witek swoimi poglądami, jednak - jak mogłem tutaj usłyszeć - pani Witek jest już bardzo ukierunkowana swoimi poglądami, według swoich przekonań, według tego co myśli. I bardzo chciała mi wmówić ten swój tok myslenia, ukierunkować mnie - mówił. Huczek powiedział, że będzie bronił swoich przekonań. - Nie będę wrażliwy na takie podrygi pani marszałek - dodał. Jednocześnie działacz Młodej Lewicy mówił o sytuacji osób nieheteronormatywnych. - Denerwuje mnie to szczucie, denerwuje mnie kiedy widzę ludzi, młodszych czy starszych, którzy muszą kryć się ze swoją orientacją, ze swoją tożsamością, jest to naprawdę ubliżające i ciężkie dla młodych ludzi - mówił. ZOBACZ REPORTAŻE PIOTRA JACONIA: Wszystko o moim życiu; Wszystko o moim dziecku"
https://tvn24.pl/polska/rzecznik-praw-dziecka-mikolaj-pawlak-chce-kontrolowac-szkoly-przyjazne-lgbtq-to-niespodziewany-atak-st7141629,"Rzecznik Praw Dziecka chce kontrolować szkoły przyjazne LGBTQ+. ""To niespodziewany atak""","24 maja 2023, 12:59","Rzecznik Praw Dziecka zapowiedział, że chce wysłać kontrolerów do szkół, które uczniowie uznali za najbardziej przyjazne społeczności LGBTQ+. Jak mówił, chce sprawdzić, ""czym ta przyjazność się przejawia"". - Nas ta zapowiedź bardzo zdziwiła, dlatego że to wbijanie noża w plecy szkołom, które budują bezpieczną i otwartą atmosferę u siebie w regionach - powiedział TVN24 Dominik Kuc, koordynator Ogólnopolskiego Rankingu Szkół Przyjaznych LGBTQ+.","Mikołaj Pawlak zapowiedział kontrole 10 maja podczas konferencji ""Kościół-Edukacja-Wychowanie"" organizowanej w klasztorze w Wigrach przez ruch ""Europa Christi"". - Dzisiaj pojawił się w jednej z gazet, która staje się niemieckojęzyczna, raport o rankingu szkół przyjaznych pseudotęczy - mówił Rzecznik Praw Dziecka. - Zapewniam pana ministra i szanownych państwa, że zacznę jeszcze w maju od pierwszych 10-20 w ramach kontroli - oświadczył, zwracając się do uczestników konferencji i obecnego na sali ministra edukacji Przemysława Czarnka. Dodał, że chce sprawdzić, ""jak to wygląda, czym ta przyjazność się przejawia"". - Oczywiście wiodą prym szkoły warszawskie - powiedział Pawlak. 10 maja został ogłoszony tegoroczny Ogólnopolski Ranking Szkół Przyjaznych LGBTQ+. To inicjatywa, w której uczniowie oceniają, czy ich szkoła jest bezpieczna dla wszystkich - bez względu na płeć czy orientację. Ranking w pierwszych edycjach obejmował wyłącznie stolicę, w tym roku, po raz trzeci, całą Polskę. Według rankingu cztery z dziesięciu najbardziej przyjaznych społeczności LGBTQ+ szkół znajdują się w Warszawie, ale tytuł najlepszej przyznano w tym roku Liceum Ogólnokształcącemu ""Collegium Gedanense"" w Gdańsku. Organizatorzy plebiscytu przedstawili wartości, którymi kieruje się Ranking Szkół Przyjaznych LGBTQ+ oraz takich, które są ważne dla młodych ludzi. Należą do nich na przykład otwartość, akceptacja, troska, sprawczość, empatia. CZYTAJ WIĘCEJ: Gdzie osoby LGBTQ+ czują się najlepiej? Jest nowy Ranking Szkół Przyjaznych Rzecznik Praw Dziecka Mikołaj Pawlak w artykule opublikowanym 22 maja w ""Gazecie Polskiej Codziennie"" tłumaczył, że ""Biuro Rzecznika Praw Dziecka sprawdza rozmaite szkoły – katolickie, muzyczne, podstawowe, ponadpodstawowe"". ""A więc to nie dotyczy tylko tych placówek, które pojawiają się w różnych dziwnych rankingach"" - mówił. Dodał, że kontrole dotyczą najczęściej przeciwdziałania przestępstwom wobec dzieci. ""Niestety w wielu przypadkach okazuje się, że dyrektorzy czy też inne instytucje nie weryfikują swoich pracowników w rejestrze pedofilów. Musimy chronić dzieci przed przestępcami i taka weryfikacja jest jednym z ważnych narzędzi, z których należy korzystać"" – powiedział Pawlak. ""Ciekawy jest też fakt, że często to właśnie w tych fundacjach, instytucjach, które uważają się za wolnościowe i najbardziej tolerancyjne, dochodzi do różnych nieprawidłowości"" - dodał. Dominik Kuc z Fundacji GrowSpace, koordynator rankingu, powiedział w rozmowie TVN24, że ""nas ta zapowiedź (kontroli - red.) bardzo zdziwiła, dlatego że jest to wbijanie noża w plecy szkołom, które budują bezpieczną i otwartą atmosferę u siebie w regionach"". - To jest niespodziewany atak ze strony Rzecznika Praw Dziecka, który powinien wspierać rolę wychowawczą szkół, powinien wspierać to, żeby młode osoby czuły się bezpieczne - ocenił. - Dla nas to jest zastraszanie samych uczniów, uczennic, nauczycieli, nauczycielek oraz przede wszystkim dyrekcji, które wkładają ogromny trud w to, aby budować bezpieczną i otwartą atmosferę dla wszystkich - mówił Kuc. Podkreślał, że uczniowie i uczennice ""wybierają te szkoły, które są najbardziej przyjazne, to oni decydują i to oni głosują"". - To jest ich ranking, a nie ranking instytucji robiony przez nas jakoś centralnie. To zależy tylko i wyłącznie od młodych ludzi i to ich się tutaj najbardziej zastrasza, bo to oni są w tym wszystkim najbardziej poszkodowani - powiedział. - Organizacje pozarządowe są zobligowane do tego, aby za każdym razem sprawdzić swoich zatrudnionych w rejestrze przestępców seksualnych przy każdym projekcie. Bardzo często nie dostaje się dofinansowania, jeśli takie sprawdzenie nie nastąpi. Takie argumenty są wysnute z palca i nie są godne Rzecznika Praw Dziecka, który powinien wspierać naszą pracę, otwartość i bezpieczeństwo w szkołach i być może zainteresować się szkołami, w których dzieje się przemoc, dzieje się dyskryminacja czy wykluczenie - mówił, odnosząc się do wypowiedzi Pawlaka. - W piątek o godzinie 10 opublikujemy tarczę prawną dla szkół, które mogą zostać objęte kontrolą. Na razie nie mamy informacji, aby takie kontrole faktycznie miały miejsce, natomiast rzecznik zapowiedział, że stanie się to jeszcze w maju. Chcemy uprzedzić to działanie - zapowiedział Kuc. - Wesprzemy też indywidualnie każdą poszkodowaną szkołę. Nikt nie zostanie poza burtą - dodał."
https://tvn24.pl/premium/rzecznik-praw-dziecka-przeciwko-prawom-dziecka-zapowiada-kontrole-w-szkolach-przyjaznych-lgbtq-st7142621,N/A,N/A,"Mikołaj Pawlak zapowiada kontrole w liceach, technikach i branżówkach, które wygrały w Rankingu Szkół Przyjaznych LGBTQ+. I choć to uczniowie decydowali o tym, które placówki znajdą się w zestawieniu, teraz z sukcesu będą najpewniej musieli tłumaczyć się dyrektorzy. - Nie znam kontroli po skardze, która nie skończyłaby się wydaniem jakichś zaleceń, więc dyrektorom współczuję - mówi ekspertka.","Izabela Leśniewska z Ogólnopolskiego Stowarzyszenia Kadry Kierowniczej Oświaty, współczuje kolegom i koleżankom po fachu, bo będą musieli tłumaczyć się nie z przewin, a z czegoś, za co zostali nagrodzeni. Za to, że stworzyli placówki, w których nastolatki czują się bezpiecznie, są zaopiekowane, a wiedzę zdobywają w tolerancyjnym środowisku. To sami uczniowie zgłaszali swoje szkoły, by je przed światem pochwalić. I przy okazji powiedzieć tym, którzy dopiero o wyborze szkoły decydują: chodźcie do nas, tu jest przyjaźnie. Dla wszystkich. Nasi rozmówcy przyznają: na tę inicjatywę spodziewalibyśmy się prędzej reakcji ministra edukacji Przemysława Czarna albo ""słynnej"" małopolskiej kurator Barbary Nowak, ale nie Rzecznika Praw Dziecka. A ten,  kilka dni po jego publikacji zapowiedział kontrole w docenionych szkołach. Czy chce, by dyrektorzy szkół wyciągnęli konsekwencje wobec uczniów za to, że ci mieli odwagę (!) i potrzebę powiedzieć, że uczą się w tolerancyjnej placówce? Czy tylko straszy? Jaką kontrolę i z jakimi konsekwencjami dla szkół może zlecić Rzecznik Praw Dziecka? I czy prawo przewiduje w ogóle jakieś kary dla dyrektorów, którzy tworzą przyjazne szkoły? A może takie narzędzia ma minister? Na te pytania odpowiem. Bez odpowiedzi pozostawię pytania specjalistów i specjalistek, na co dzień zajmujących się edukacją dzieci i młodzieży i ich zdrowiem psychicznym: dlaczego Rzecznik Praw Dziecka straszy dzieci? Dlaczego Rzecznik Praw Dziecka występuje przeciwko prawom dziecka? I: gdzie był w czasie pandemii? A gdy wybuchła wojna w Ukrainie? A gdzie, gdy ogłaszano kolejne raporty o złej kondycji psychicznej dzieci i gdy dzieci były i są katowane? Ile kontroli wtedy zlecił? ""To było za mało medialne?"" - pytają retorycznie."
https://tvn24.pl/polska/reakcja-na-zapowiedz-rzecznik-praw-dziecka-zapowiada-kontrole-w-szkolach-przyjaznych-osobom-lgbtq-koordynator-rankingu-przedstawia-tarcze-prawna-dla-szkol-st7145259,Reakcja na zapowiedź Rzecznika Praw Dziecka. Koordynator rankingu przedstawia Tarczę Prawną dla szkół przyjaznych LGBTQ+,"26 maja 2023, 11:32","Koordynator Rankingu Szkół Przyjaznych LGBTQ+ przedstawił w piątek Tarczę Prawną wspierającą szkoły w przypadku kontroli, które zapowiedział Rzecznik Praw Dziecka Mikołaj Pawlak. Dominik Kuc ocenił, że ""Rzecznik Praw Dziecka jest obecnie przeciwnikiem praw dziecka"". Dodał, że ""dla dzieci, młodzieży takie zapowiedzi są zastraszaniem"".","Rzecznik Praw Dziecka Mikołaj Pawlak zapowiedział podczas konferencji ""Kościół-Edukacja-Wychowanie"" organizowanej w klasztorze w Wigrach przez ruch Europa Christi, że chce wysłać kontrolerów do szkół, które uczniowie uznali za najbardziej przyjazne społeczności LGBTQ+. CZYTAJ TEKST PREMIUM: ""Rzecznik Praw Dziecka zabawia się w inkwizytora"". I tylko dzieci żal 10 maja został ogłoszony tegoroczny Ogólnopolski Ranking Szkół Przyjaznych LGBTQ+. To inicjatywa, w której uczniowie oceniają, czy ich szkoła jest bezpieczna dla wszystkich - bez względu na płeć czy orientację. Ranking w pierwszych edycjach obejmował wyłącznie stolicę, w tym roku, po raz trzeci, całą Polskę. CZYTAJ WIĘCEJ: Gdzie osoby LGBTQ+ czują się najlepiej? Jest nowy Ranking Szkół Przyjaznych W reakcji na zapowiedź Pawlaka przed siedzibą Rzecznika Praw Dziecka zorganizowano w piątek konferencję prasową dotyczącą wsparcia dla szkół w przypadku kontroli. Uczestniczył w niej między innymi Dominik Kuc z Fundacji GrowSpace, koordynator Rankingu Szkół Przyjaznych LGBTQ+. Ocenił, że ""Rzecznik Praw Dziecka jest obecnie przeciwnikiem praw dziecka, dlatego że szkoła powinna spełniać swoją funkcję społeczną, wychowawczą, przygotowywać młodych ludzi do bycia w społeczeństwie, socjalizowania się, do nawiązywania kontaktów, natomiast w obecnej sytuacji szkoły są zastraszane przez Rzecznika Praw Dziecka, który zapowiada ich kontrolę"". - To nie jest już efekt mrożący Przemysława Czarnka, to otwarte wypowiedzi przeciwko bezpieczeństwu młodych ludzi, przeciwko młodym osobom i przeciwko szkołom - dodał. Zdaniem Kuca ""Rzecznik Praw Dziecka tak naprawdę w tej wojnie politycznej bierze jako zakładników dzieci, które będą odczuwać skutki zapowiedz tych kontroli"". - Wierzymy, że szkoły te kontrole odeprą, dlatego że jak można sprawdzać bezpieczną i przyjazną atmosferę? Natomiast dla dzieci, młodzieży takie zapowiedzi są po prostu zastraszaniem, są budowaniem strachu, zabieraniem poczucia bezpieczeństwa - mówił. Przedstawił dokument - tzw. Tarczę Prawną - wspierającą szkołę w razie kontroli. Jak mówił Kuc, jej założenia dla szkół są następujące: ""szkoły nie robią niczego złego, działają zgodnie z polskim prawem i działają na rzecz młodych ludzi, to są działania, które wypełniają rolę wychowawczą placówek i spełniają wszelkie wymagania, które przed szkołami stawia polskie prawo; Ranking Szkół Przyjaznych młodzieży LGBTQ+ powstaje przez opinie uczniów, nagrody, które odbierają szkoły, to są nagrody od ich własnych podopiecznych (…); Ranking Szkół Przyjaznych LGBTQ+ ocenia placówki pod kątem tego, w jaki sposób wypełniają bezpieczeństwo i dlatego nie możemy mówić o tym, że zostało złamane tutaj jakiekolwiek prawo (…)'. Dodał, że ""Tarcza Prawna opiera się zarówno na aktach prawnych, jak i konstytucji"". ZOBACZ ""TARCZĘ PRAWNĄ"" DLA SZKÓŁ - Tę Tarczę Prawną przesyłamy do wszystkich placówek, które będą dotknięte kontrolami, które mogą sobie z niej skorzystać - powiedział Kuc. Jak przekazał, ""w polskich realiach może to zrobić uszczerbek na zdrowiu psychicznym dzieci i młodzieży"", dlatego ""jako Fundacja GrowSpace, Ranking Szkół Przyjaznych LGBTQ+ otwieramy również konsultacje psychologiczne w ramach Funduszu Rośnij w Siłę"". Dodał, że będą przeznaczone ""dla wszystkich osób LGBTQ+ , które mogą poczuć kryzysy zdrowia psychicznego, które mogą w pewien sposób te kontrole przeżywać"". Marta Golbik, posłanka Koalicji Obywatelskiej, przewodnicząca Parlamentarnego Zespołu ds Zdrowia Psychicznego Dzieci i Młodzieży, mówiła, że ""młodzi ludzie występują dzisiaj przeciwko Rzecznikowi Praw Dziecka, przeciwko osobie, która powinna być ich największym przyjacielem"". - Rzecznik Praw Dziecka jest od tego, żeby wspierać inicjatywy, które mają na celu polepszenie stanu psychicznego dzieci i młodzieży, polepszenie sytuacji w szkołach, zwiększenie tolerancji - podkreśliła. - Dziś żyjemy w kraju, w którym to młodzież organizuje się po to, żeby stworzyć lepsze warunki funkcjonowania w swoich szkołach, a rzecznik występuje przeciwko nim. Rzecznik doprowadza do sytuacji, w której bojkotuje działania młodych ludzi, chcących, żeby szkoły były przyjazne, tolerancyjne - oceniła. Jej zdaniem jedynymi momentami, w których Rzecznik Praw Dziecka ""odzywa się, są takie, żeby bojkotować, a nie pomagać"". Biuro Rzecznika Praw Dziecka przekazało w piątek reporterce TVN24 Małgorzacie Mielcarek, że ""prowadzi od dawna rutynowe kontrole w placówkach oświatowo-wychowawczych, a także w organizacjach i instytucjach, które w zakresie swojej działalności mają kontakt z dziećmi"". ""Sprawdzane jest wypełnianie obowiązku weryfikacji pracowników i współpracowników danego podmiotu w Rejestrze Sprawców Przestępstw na Tle Seksualnym. Tego typu kontrole są obowiązkiem Rzecznika Praw Dziecka, któremu ustawa nakazuje ochronę praw dziecka określonych w Konstytucji Rzeczypospolitej Polskiej, Konwencji o prawach dziecka i innych przepisach prawa, z poszanowaniem odpowiedzialności, praw i obowiązków rodziców, a także podejmowanie działań zmierzających do ochrony dziecka przed przemocą, okrucieństwem, wyzyskiem, demoralizacją, zaniedbaniem oraz innym złym traktowaniem"" - dodano."
https://tvn24.pl/polska/kampania-bezkitu-w-tvn24-goscmi-agnieszka-dziemianowicz-bak-zbigniew-girzynski-i-dr-milena-drzewiecka-st7146670,"Kampania #BezKitu. Przeprosiny poseł Bartuś ""to jest zabieg, którego podręczniki nie opisują""","27 maja 2023, 5:40","""Lex Tusk"", wypowiedź poseł Bartuś o metodzie in vitro i interwencja Rzecznika Praw Dziecka w liceach, technikach i branżówkach, które wygrały w Rankingu Szkół Przyjaznych LGBTQ+ to główne tematy piątkowego programu „Kampania #BezKitu”. Gośćmi Radomira Wita byli poseł Agnieszka Dziemianowicz-Bąk z Nowej Lewicy, Zbigniew Girzyński z koła poselskiego Polskie Sprawy oraz psycholog dr Milena Drzewiecka z SWPS.","W pierwszej części programu poseł Agnieszka Dziemianowicz-Bąk z Nowej Lewicy i Zbigniew Girzyński z koła poselskiego Polskie Sprawy w programie ""Kampania #BezKitu"" rozmawiali o głosowaniu nad ""lex Tusk"". Agnieszka Dziemianowicz-Bąk, która głosowała za senackim wetem do tej ustawy oceniła, że projekt ten ""w sposób jawny i oczywisty, także widać to w jego uzasadnieniu, ma być batem, pałką polityczną"" i nie bez przyczyny pojawił się na kilka miesięcy przed wyborami. - To ma być narzędzie do tego, żeby walkę polityczną przenieść na kolejny level, żeby wykorzystać toczącą się wojnę i antyrosyjskie, słuszne, nastroje, do wykluczenia określonych  polityków z przestrzeni i debaty publicznej - stwierdził. Zbigniew Girzyński, który głosował za tym projektem, stwierdził, że ""jeśli ktoś nie ma sobie nic do zarzucenia, to też nie powinien się niczego obawiać"". - Od tego jest parlament i instytucje państwa, żeby przyglądać się różnego rodzaju działaniom z przeszłości - dodał. Goście programu debatowali także o wypowiedzi Barbary Bartuś z PiS, w której stwierdziła, że in vitro to ""produkcja człowieka"". Przedstawicielka Nowej Lewicy powiedziała, że słuchając tych słów myślała o dzieciach urodzonych dzięki metodzie in vitro oraz o ich rodzicach. - Co musi czuć osoba, która wie, że przyszła na świat dzięki temu, że jej rodzice skorzystali z takiej metody i słyszy, że jest produktem a nie człowiekiem? To są kolejne odczłowieczające, nieludzkie i krzywdzące słowa, które nigdy nie powinny paść z mównicy sejmowej - podkreśliła. Zbigniew Girzyński stwierdził, że ""jest to niepotrzebny spór"". - Ja bym takich słów nigdy nie powiedział. Cieszę się, że dziś, choć też w mojej opinii powinna to zrobić pani poseł. Przepraszała za to, że jeśli kogoś uraziła, to wyraziła ubolewanie - podkreślił. - Ja się cieszę, że obecny rząd dla polskich dzieci zrobił tyle, jak nie zrobiła Lewica, nie zrobiła Platforma i nikt nie zrobił wprowadzając chociażby 500 plus i inną pomoc dla rodzin - dodał. Pytania do gości programu kierowali przedstawiciele młodzieżówek: Dominik Kuc (aktywista oświatowy i koordynator Rankingu Szkół Przyjaznych LGBTQ+), Karolina Ryszkowska (Stowarzyszenie Pokolenie 2050) i Anna Niewiadomska (Inicjatywa dla Młodych). Pytania dotyczyły m.in. interwencji Rzecznika Praw Dziecka  w liceach, technikach i branżówkach, które wygrały w Rankingu Szkół Przyjaznych LGBTQ+. Przedstawiciel koła poselskiego Polskie Sprawy stwierdził, że ""w zasadzie każdego dnia dwóch posłów opozycji, posłowie Joński i Szczerba wchodzą do różnych instytucji państwowych i ministerstw z kontrolami poselskimi"". - Choć nie jest to dla władzy wygodne, nigdy mi nie przyszło do głowy, żeby tych parlamentarzystów za to skrytykować, ponieważ każda instytucja państwowa ma prawo być kontrolowana - wspomniał. - Podobnie jest z placówkami oświatowymi i to, że jakaś kontrola się odbywa to wcale nie musi oznaczać, że jest to kontrola robiona w sposób intencjonalny, tak aby danemu środowisku zaszkodzić – ocenił. W kolejnej części programu, psycholog dr Milena Drzewiecka z SWPS powiedziała, że poseł Barbara Bartuś z PiS swoją wypowiedzią o osobach urodzonych metodą in vitro ""zaistniała w świadomości wyborców, przeszła do archiwum telewizyjnego TVN i nie tylko, ale to, co zrobiła dzisiaj jest bardziej ciekawe z analitycznego punktu widzenia"". - Wczoraj doznała kryzysu wizerunkowego i spotkała się z szeregiem zarzutów, nie tylko ze strony swoich konkurentów politycznych, ale także obserwatorów, analityków czy dziennikarzy. Dzisiaj dokonała ciekawego zabiegu, gdzie połączyła przeprosiny z usprawiedliwieniem, jak ktoś by się poczuł urażony i jednocześnie zdjęciem odpowiedzialności z własnych ramion – zwróciła uwagę. Zdaniem ekspertki ""to jest zabieg, którego podręczniki nie opisują"".  -Jeśli przepraszam, to biorę za to odpowiedzialność, a tutaj słowo ""przepraszam"" nie ma nic wspólnego z klasycznymi przeprosinami - dodała."
https://tvn24.pl/polska/wroclaw-kongres-rodzicow-dzieci-lgbtqia-wsrod-prowadzacych-piotr-jacon-st7147230,"Kongres rodziców dzieci LGBTQIA+. ""Państwo jest osiłkiem popychającym nasze dzieci""","27 maja 2023, 18:01","- Jeżeli jakiś osiłek popycha moje dziecko w szkole, to ja muszę reagować. Dzisiaj takim osiłkiem, popychającym nasze dzieci, jest państwo - mówiła w sobotę Kinga Tarkiewicz, współorganizatorka trwającego we Wrocławiu Kongresu Rodziców Osób LGBTQIA+. W wydarzeniu biorą udział osoby z całej Polski. Jest tam także Piotr Jacoń - dziennikarz TVN24. Jak podkreślają aktywiści, kongres jest okazją do ""zdobywania przez rodziców wiedzy i informacji na temat sytuacji ich tęczowych dzieci, przez co mogą jeszcze lepiej rozumieć ich potrzeby"".","We Wrocławiu w dniach 26-28 maja odbywa się II edycja Kongresu Rodziców Osób LGBTQIA+. W trzydniowym wydarzeniu biorą udział osoby z całej Polski. Celem imprezy jest, jak wskazują organizatorzy ze Stowarzyszenia My, Rodzice i Fundacji Równik Praw, jest ""stworzenie osobom rodzicielskim osób LGBTQIA+ przestrzeni do wspólnej rozmowy, wymiany doświadczeń i budowania lokalnych sieci wsparcia i działań aktywistycznych"". Aktywiści zaznaczają, że dzięki udziałowi w kongresie rodzice mogą zdobywać wiedzę ""na temat sytuacji ich tęczowych dzieci, przez co mogą jeszcze lepiej rozumieć ich potrzeby"". W wydarzeniu bierze udział między innymi dziennikarz TVN24 Piotr Jacoń, ojciec córki, która jest osobą transpłciową, autor książki ""My, trans"", a także autor reportaży: ""Wszystko o moim dziecku"", ""Wszystko o moim życiu"", ""Wszystko o moim życiu. Kacper"" i ""Wszystko o moim państwie"". - Kiedy dowiedziałem się, że jestem jednym z ""takich"" rodziców, moją największą bolączką, lękiem, strachem i przyczynkiem do łez było poczucie, że jesteśmy sami. Że na kanapie, na której siedzieliśmy z żoną, kiedy nasza córka się wyoutowała, jesteśmy tylko we dwoje. Że nikt nie ma tak jak my. Jak się przyjeżdża na takie wydarzenia jak kongres rodziców, to nagle widzi się innych rodziców, rozmawia się z nimi, słyszy się ich historie, które są często bardzo podobnymi do naszych. I wtedy jest nam (...) tylko silniej. To znaczy nasz głos jest silniejszy - mówił w sobotę dziennikarz dziennikarz. Czytaj też: Ambasadorowie o prawach społeczności LGBTQI+ w Polsce. ""Macie nasze wsparcie"" Piotr Jacoń podkreślił, że kongres jest ważny również dlatego, że pokazuje, iż ""rozmowa o osobach LGBTQ+ to (...) rozmowa także o ich bliskich"". - To jest rozmowa o większym gronie. Jeżeli osób homoseksualnych w społeczeństwie jest 5-10 procent, to (...) wokół każdej z tych osób jest matka, ojciec, rodzeństwo, kuzyn, babcia, dziadek, znajomi, przyjaciele i wokół tej jednej osoby robi się już spory tłum - zaznaczył dziennikarz, który na kongresie poprowadził między innymi spotkanie z przedstawicielami świata mediów. Współorganizatorka kongresu, Kinga Tarkiewicz, podkreśliła w rozmowie z TVN24, że dzięki tej inicjatywie rodzice mogą ""pobyć trochę w swojej wspólnocie"" bez konieczności tłumaczenia innym, ""co te literki znaczą (LGBTQIA+ - red.) i dlaczego jesteśmy tęczowi"". - Ludzie nie wiedzą. Ludzie wyciągają ten temat w sferę ideologiczną, a my chcemy pokazać (...), że jesteśmy rodzinami takimi samymi jak każda rodzina w Polsce. I to, że mamy tęczę w domu, powoduje, że jesteśmy jeszcze fajniejsi - powiedziała Tarkiewicz. Aktywistka zaznaczyła, że inicjatywy takie jak kongres we Wrocławiu dają rodzicom siłę do bronienia swoich dzieci. - Jeżeli jakiś osiłek popycha moje dziecko w szkole, to ja muszę reagować. Dzisiaj takim osiłkiem, popychającym nasze dzieci, jest nasze państwo. Po prostu musimy bronić naszych dzieci i to robimy - oceniła Tarkiewicz. Czytaj też: Polska ostatnia w Unii Europejskiej. Opublikowano Tęczowy Ranking ILGA-Europe 2023 - Bardzo się cieszę, że są takie spotkania. Jestem pierwszy raz na kongresie dla rodziców (...), jest to dla mnie miejsce, w którym mogę czuć się szczęśliwa, spokojna, a przede wszystkim bezpieczna - przyznaje w rozmowie z TVN24 pani Jolanta. O tym, że jej syn jest osobą transpłciową, dowiedziała się, gdy ten wysłał jej z rana filmik z coming outem. - Bał się mojej reakcji (...), czy go nie odrzucę - dodaje pani Jola. Pani Justyna, mama transpłciowego Tomka, przyznaje z kolei, że początkowo miała problem, by przyzwyczaić się do nowych zaimków i imienia. - Zdążyłam się już oswoić z tą sytuacją (...). Mam syna i tyle. Powiedziałam mu, że zawsze był, jest i będzie moim dzieckiem. Nie miałam z tym problemu - dodała. Podczas wydarzenia rodzice brali udział w szeregu spotkań, między innymi ""Jakie jest prawo dla LGBTów"", w którym prelegentami byli sędzia Sądu Okręgowego we Wrocławiu i zastępca rzecznika praw obywatelskich Valeri Vachev. Rodzice byli gośćmi spotkania poświęconego aktywizmowi, mogli też przysłuchać się rozmowie dziennikarzy o tym, jak media informują i jak powinny informować o osobach LGBTQIA+. Patronem medialnym wydarzenia jest TVN24."
https://tvn24.pl/trojmiasto/gdansk-trojmiejski-marsz-rownosci-roznorodnosc-jest-wolnoscia-st7147290,"""Nie spoczniemy, będziemy dalej maszerować"". Trójmiejski Marsz Równości w Gdańsku","27 maja 2023, 18:48","""Różnorodność jest wolnością!"" - pod takim hasłem w Gdańsku odbył się w sobotę Trójmiejski Marsz Równości. W wydarzeniu brały udział osoby LGBTQIA+, osoby wspierające je, a także władze Gdańska i Sopotu oraz posłanki opozycji. W sumie kilka tysięcy osób. - Wszyscy mamy równe prawa. Nie spoczniemy, będziemy dalej maszerować - mówiła reporterce TVN24 wiceprezydentka Sopotu Magdalena Czarzyńska-Jachim.","W sobotę kilka minut po godzinie 16 przed Gdańskim Teatrem Szekspirowskim rozpoczął się Trójmiejski Marsz Równości. Jak poinformowali organizatorzy ósmej edycji wydarzenia ze stowarzyszenia Tolerado, celem imprezy było pokazanie, że ""różnorodność jest też kluczem do wolności - nie tylko naszej (osób LGBT+ - red.), ale i całego społeczeństwa"". Zobacz: Marsze Równości w polskich miastach. ""Żeby ludzie zobaczyli, że nie jesteśmy szatanem"" Hasło tegorocznej edycji brzmi: ""Różnorodność jest wolnością!"". ""Różnorodne są nasze społeczności i każda społeczność jest tak samo ważna - lesbijki, geje, osoby biseksualne i panseksualne, osoby transpłciowe, niebinarne, interpłciowe, aseksualne i aromantyczne, a także wszelkie inne, które identyfikują się z bardzo szeroko rozumianą queerowością!"" - czytamy w opisie wydarzenia. Marsz zakończył się na terenach postoczniowych, gdzie odbywa się afterparty. W wydarzeniu wzięły udział między innymi posłanki Barbara Nowacka (Inicjatywa Polska) i Agnieszka Pomaska (PO). Na czele pochodu można było dostrzec również prezydentkę Gdańska Aleksandrę Dulkiewicz i wiceprezydentkę Sopotu Magdalenę Czarzyńską-Jachim. Czytaj też: ""Rzecznik Praw Dziecka zabawia się w inkwizytora"". I tylko dzieci żal - Różnorodność to jest nasze bogactwo. Wszyscy mamy równe prawa. Nie spoczniemy, będziemy dalej maszerować - powiedziała reporterce TVN24 Czarzyńska-Jachim. - Widać wielką energię i młodych, wszystkich, którzy chcą lepszej, kolorowej Polski. Polski, która nie wyklucza, nie zamyka, nie obraża i nie poniża. To czuć w Gdańsku, ale też w całej Polsce - oceniła posłanka Nowacka. Wcześniej podobne marsze odbyły się między innymi w Krakowie, Łodzi, Koszalinie, Olsztynie i wielu innych miejscowościach."
https://tvn24.pl/polska/rzecznik-praw-dziecka-zapowiada-kontrole-w-szkolach-przyjaznych-osobom-lgbtq-grzegorz-nocon-i-marek-michalak-komentuja-st7147635,"""Jesteśmy przyjaźni każdej osobie, budujemy coś, co się nazywa wspólnotą"". RPD chce kontrolować jego liceum","28 maja 2023, 8:08","Rzecznik Praw Dziecka chce skontrolować szkoły, które zostały przez uczniów uznane za najbardziej przyjazne osobom LGBTQ+. - My nie prowadzimy żadnej agitacji. Prowadzimy normalną działalność szkoły - budujemy poczucie bezpieczeństwa i poczucie wartości wszystkich uczniów - mówił w TVN24 Grzegorz Nocoń, dyrektor liceum, które wygrało plebiscyt. Były RPD Marek Michalak stwierdził, że ""takie miejsca powinny zyskać pochwałę, akceptację i szacunek"".","Rzecznik Praw Dziecka Mikołaj Pawlak zapowiedział podczas konferencji ""Kościół-Edukacja-Wychowanie"" organizowanej w klasztorze w Wigrach przez ruch Europa Christi, że chce wysłać kontrolerów do szkół, które uczniowie uznali za najbardziej przyjazne społeczności LGBTQ+. 10 maja został ogłoszony tegoroczny Ogólnopolski Ranking Szkół Przyjaznych LGBTQ+. To inicjatywa, w której uczniowie oceniają, czy ich szkoła jest bezpieczna dla wszystkich - bez względu na płeć czy orientację. CZYTAJ WIĘCEJ: Gdzie osoby LGBTQ+ czują się najlepiej? Jest nowy Ranking Szkół Przyjaznych W sobotę gościem ""Faktów po Faktach"" w TVN24 był między innymi Grzegorz Nocoń, dyrektor liceum ogólnokształcącego ""Collegium Gedanense"" w Gdańsku, które znalazło się na pierwszym miejscu listy. - Póki co dochodzą do nas informacje medialne. Oczywiście jesteśmy tym zaskoczeni - powiedział, odnosząc się do zapowiedzianej przez RPD kontroli. - My żadnej ideologii nie prowadzimy, nie prowadzimy żadnej agitacji, nie mamy nawet czegoś takiego jak tęczowe piątki. Prowadzimy normalną działalność szkoły - budujemy poczucie bezpieczeństwa i poczucie wartości wszystkich uczniów. Dla nas każdy jest taki sam - mówił dyrektor. Podkreślał, że jego szkoła ""jest przyjazna każdej osobie, która przychodzi"". - Rozpoznajemy potrzeby ucznia, stwarzamy warunki do wszechstronnego rozwoju, do rozwijania swoich umiejętności i pasji - powiedział. - We współpracy z rodzicami i uczniami budujemy coś, co się nazywa wspólnotą, żeby szkoła nie była tylko i wyłącznie fabryką do produkowania punktów maturalnych, tylko żeby była też takim miejscem, gdzie dzieci i młodzież się wychowuje - zaznaczył Nocoń. CZYTAJ TEKST PREMIUM: ""Rzecznik Praw Dziecka zabawia się w inkwizytora"". I tylko dzieci żal Drugim gościem programu był doktor Marek Michalak, były Rzecznik Praw Dziecka, a obecnie dyrektor Instytutu Praw Dziecka im. Janusza Korczaka. - Wsparcie, bezpieczeństwo, tworzenie normalnego klimatu to nie są jakieś nadprzyrodzone rzeczy. To jest normalne traktowanie dziecka zgodnie z przysługującymi mu prawami - mówił. Podkreślił, że ""dziecko to obywatel i ono ma prawo wszędzie czuć się dobrze i bezpiecznie"". - Tego rankingu nie robi jakaś nie wiadomo skąd wzięta grupa. Robi go sama młodzież, która określa, gdzie czuje się dobrze, co jest właściwe, bezpieczne. Takie miejsca powinny zyskać pochwałę, akceptację i szacunek - dodał były RPD."
https://tvn24.pl/swiat/uganda-kara-smierci-za-ciezki-homoseksualizm-ustawa-anty-lgbtq-podpisana-przez-prezydenta-st7150572,"Kara śmierci za ""ciężki homoseksualizm"". Ustawa anty-LGBTQ podpisana przez prezydenta","29 maja 2023, 17:45","Prezydent Ugandy podpisał ustawę przewidującą jedne z najostrzejszych na świecie przepisów wymierzonych przeciwko osobom LGBTQ. - Będziemy torturowani, boję się tego, co nastąpi - powiedział jeden z aktywistów w odpowiedzi na decyzję głowy państwa.","Prezydent Ugandy Yoweri Museveni podpisał w poniedziałek ustawę wymierzoną przeciwko osobom LGBTQ. Wśród najostrzejszych przepisów znajduje się kara śmierci za ""niektóre homoseksualne czyny"". Agencja Reutera zauważa, że homoseksualizm był już nielegalny w Ugandzie, tak jak w ponad 30 innych państwach afrykańskich, jednak najnowsze zmiany w prawie idą dużo dalej. ZOBACZ TEŻ: Drakońskie przepisy, w tym kara śmierci. Proponowana ustawa ""kryminalizuje ludzi za to, że są tym, kim są"" Wśród najbardziej surowych z przyjętych przepisów znajduje się kara śmierci za ""ciężki homoseksualizm"", obejmujący seks z nieletnim, seks, w którym jeden z partnerów jest nosicielem wirusa HIV, oraz kazirodztwo. W ustawie znalazły się też przepisy dotyczące m.in. zakazu edukacji seksualnej wobec osób homoseksualnych, kara za ""promocję"" homoseksualizmu (20 lat więzienia) oraz wezwanie do ""rehabilitacji"" osób homoseksualnych. Pierwsza wersja ustawy została przyjęta przez parlament Ugandy pod koniec marca. Wówczas prezydent Museveni, który jest zadeklarowanym przeciwnikiem praw dla osób LGBTQ, zażądał złagodzenia niektórych przepisów. Ostateczną wersję dokumentu, nieróżniącą się jednak znacząco od pierwotnej, parlament przyjął na początku maja. Reuters podaje, że zmiana dotyczyła przepisu związanego z samym identyfikowaniem się jako osoba homoseksualna i zgodnie z poprawką nie będzie to jednak przestępstwem. Inna zmiana nakłada na obywateli obowiązek zgłaszania przypadków homoseksualizmu tylko wtedy, jeśli dotyczy to dziecka, a nie każdego, jak w pierwotnej wersji. Procedowanie ustawy anty-LGBTQ krytykowane było przez społeczność międzynarodową. Potępiły ją m.in. USA, Unia Europejska i ONZ, a także działacze zajmujący się prawami człowieka. Mimo to przewodnicząca parlamentu Anita Among uznała, że przyjęcie ustawy jest ""odpowiedzią na wołanie naszych obywateli"". ""Dziękuję Jego Ekscelencji, prezydentowi, za jego niezłomne działanie w interesie Ugandy. Z wielką pokorą dziękuję moim kolegom, posłom do parlamentu, za wytrzymanie całej presji ze strony tych, którzy (nas) prześladują i snują teorie spiskowe"" - przekazała, cytowana przez CNN. Odmiennego zdania są aktywiści. - Prezydent Ugandy zalegalizował dziś sponsorowaną przez państwo homofobię i transfobię. To bardzo smutny dzień dla społeczności LGBTQ, naszych sojuszników i całej Ugandy - stwierdziła Clare Byarugaba. Z kolei Henry Mukiibi uznał, że w związku z przyjęciem przepisów obawia się o swoje życie. - Nie spodziewaliśmy się tego, myśleliśmy, że (prezydent) będzie przeciwko. Będziemy torturowani, boję się tego, co nastąpi. Ludzie czekali na podpis pod ustawą i teraz wezmą się za nas. Umrzemy - powiedział."
https://tvn24.pl/swiat/lotwa-edgars-rinkeviczs-pierwsza-w-ue-osoba-otwarcie-homoseksualna-ktora-zostala-glowa-panstwa-riga-pride-sklada-gratulacje-st7155664,"Pierwsza w UE osoba otwarcie homoseksualna, która została głową państwa. ""Riga Pride"" składa gratulacje","1 czerwca 2023, 14:19","Wybrany 31 maja na prezydenta Łotwy Edgars Rinkeviczs jest pierwszą w Unii Europejskiej osobą otwarcie homoseksualną, która została głową państwa. ""Riga Pride"" składa gratulacje politykowi. Informację o swojej orientacji Rinkeviczs ujawnił dziewięć lat temu. Wówczas apelował o nadanie praw związkom partnerskim.","49-letni Edgars Rinkeviczs zwyciężył w środowym głosowaniu w łotewskim parlamencie i został wybrany na prezydenta. Funkcję tę będzie pełnił cztery lata. Polityk do tej pory zajmował ważne stanowisko w rządzie - od ponad dekady był ministrem spraw zagranicznych. ZOBACZ TEŻ: Miesiąc dumy LGBT. ""Chodzi o dumę z tych, którzy jako pierwsi odważyli się walczyć o swoje prawa"" Wybór Rinkeviczsa na prezydenta z zadowoleniem przyjęły grupy broniące praw osób LGBTQ. ""Washington Post"" zauważa, że będzie on bowiem pierwszą osobą otwarcie homoseksualną, stojącą na czele państwa w UE. Gratulacje Rinkeviczsowi złożyła na Twitterze ""Riga Pride"", organizator marszu równości, który 3 czerwca przejdzie ulicami Rygi. Wybór Rinkeviczsa na prezydenta zapadł na kilka dni przed tym wydarzeniem, zauważa amerykański dziennik. Rinkeviczs poinformował o swojej orientacji seksualnej w 2014 roku. Był tym samym pierwszym prominentnym politykiem w kraju, który zdecydował się na taki krok. Na Twitterze po angielsku napisał wówczas: ""Z dumą ogłaszam, że jestem gejem. Powodzenia wszystkim"". W drugim tweecie, napisanym po łotewsku, zaapelował o uchwalenie praw dotyczących związków partnerskich w kraju, a swój wpis opatrzył hasztagiem #proudtobegay, czyli ""dumny z bycia gejem"". W rozmowie z Radiem Łotewskim powiedział wówczas, że nie uważa, że z powodu jego orientacji ludzie powinni zmienić swoje podejście wobec niego. - Czas, abyśmy byli bardziej otwarci i szczerzy. Wierzcie mi, że takie decyzje nie są łatwe do podjęcia i mogą zająć dużo czasu - podkreślał. - Rozważałem wszystkie pozytywne i negatywne konsekwencje, które mogą wyniknąć z mojej decyzji, i uznałem, że lepiej jest być uczciwym i mówić szczerze, a także zachęcać do dyskusji na temat tych spraw, w tym na temat zalegalizowania związków partnerskich, co jest skomplikowaną kwestią - wskazywał, cytowany przez ""Baltic Times"". W Łotwie związki między osobami tej samej płci nie zostały jednak dotąd prawnie usankcjonowane. W niedawno opublikowanym rankingu poziomu równouprawnienia osób LGBT+ (tzw. tęczowy ranking)  Łotwa zdobyła tylko 22 proc., co uplasowało ją na jednym z ostatnich miejsc w UE pod względem przestrzegania praw osób LGBTQ (Polska uzyskała 15 proc.). ""Washington Post"" zauważa, że Rinkeviczs będzie prezydentem w jednym z krajów bałtyckich, które od dawna były znacznie mniej tolerancyjne wobec osób LGBTQ niż państwa Europy Zachodniej. Rinkeviczs nie jest jednak pierwszym europejskim politykiem, który otwarcie mówił o swojej orientacji. Wcześniej ujawnili ten fakt m.in. premierzy Irlandii Leo Varadkar, Luksemburga Xavier Bettel i - spoza UE - Ana Brnabić, premierka Serbii . ZOBACZ TEŻ: Marsze Równości w polskich miastach. ""Żeby ludzie zobaczyli, że nie jesteśmy szatanem"" Rinkeviczs był najdłużej urzędującym szefem MSZ w historii kraju - piastował to stanowisko od 2011 roku. W tym czasie zdobył poparcie wielu obywateli Łotwy dzięki swojemu twardemu stanowisku wobec Rosji m.in. w związku z wojną w Ukrainie. W środę, po swoim wyborze, obiecał, że nie będzie ""niespodzianek ani zaskoczeń"" w poparciu Rygi dla Kijowa ani wobec UE i NATO, które są ""podstawą naszej polityki zagranicznej"". Zadeklarował, że Łotwa pozostanie na zachodnim kursie. Prezydent Łotwy pełni funkcje reprezentacyjne oraz jest zwierzchnikiem sił zbrojnych, może składać projekty ustaw, ratyfikować umowy międzynarodowe, a także m.in. nominować kandydata na premiera. ZOBACZ TEŻ: Zamiast Kaliningrad - Kenigsberga. Łotewscy językoznawcy rekomendują"
https://tvn24.pl/kultura-i-styl/w-playerze-miesiac-rownosci-najlepsze-filmy-i-programy-o-osobach-lgbtq-st7156666,"W Playerze ""Miesiąc równości"". Najlepsze filmy i programy o osobach LGBTQ+","2 czerwca 2023, 15:18","W czerwcu na świecie obchodzony jest Pride Month, czyli Miesiąc Dumy osób LGBTQ+. Z tej okazji Player stworzył kolekcję ""Miesiąc równości"": filmy, seriale i programy poświęcone mniejszościom seksualnym, osobom transpłciowym i niebinarnym. Co warto obejrzeć?","Miesiąc Dumy upamiętnia zamieszki, do których doszło 28 czerwca 1969 r. w Nowym Jorku po tym, jak policja dokonała nalotu na przyjazny gejom bar Stonewall Inn w dzielnicy Greenwich Village na Manhattanie. W protestach przeciwko niesprawiedliwemu traktowaniu społeczności LGBT wzięło wtedy udział dwa tysiące osób. Rok później w Nowym Jorku odbył się pierwszy marsz równości (Gay Pride). Potem marsze zaczęły odbywać się na całym świecie. Czerwiec został oficjalnie ogłoszony Miesiącem Dumy przez prezydenta Billa Clintona w 1999 r. ZOBACZ TEŻ: Miesiąc dumy LGBT. ""Chodzi o dumę z tych, którzy jako pierwsi odważyli się walczyć o swoje prawa""

 W tym roku, właśnie w czerwcu, Player stworzył specjalną kolekcję ""Miesiąc równości"". Oto kilka ciekawych propozycji. Pakistan. Haider wychował się w tradycyjnej patriarchalnej rodzinie. Jednak w jego małżeństwie to żona pracuje, a on zajmuje się domem. Pewnego dnia Haider w tajemnicy dołącza do trupy tanecznej i zakochuje się w charyzmatycznym transseksualnym artyście Bibie. Romans ma wpływ na całą rodzinę. Film zdobył Nagrodę Specjalną w Cannes - Palmę Queer dla filmu pełnometrażowego. Magda (Magdalena Popławska) i Arek (Arkadiusz Jakubik) to wieloletnie małżeństwo. Mieszkają z synem i chorym dziadkiem. Magda, nauczycielka w katolickim liceum, ukrywa przed bliskimi, że jest lesbijką. Gdy wreszcie, w dniu 25. rocznicy ślubu, wyrzuca z siebie prawdę, w rodzinie dochodzi do trzęsienia ziemi. Szok mija, ale nic już nie jest takie jak wcześniej. Serial o przyjaźni trzech gejów z San Francisco. 30-letni Patrick, 31-letni Agustin i 40-letni Dom tworzą paczkę, do której dołącza heteroseksualna Doris, energiczna i trochę  szalona pielęgniarka. Mężczyźni są na różnych etapach życia, mają inne pomysły na przyszłość, ale wszyscy marzą o spotkaniu wielkiej miłości i wspólnie zmagają się z codziennością. Serial dokumentalny. Znane amerykańskie drag queens – Bob the Drag Queen, Eureka O'Hara oraz Shangela Laquifa Wadley - odwiedzają amerykańskie miasteczka, szukając chętnych do udziału w wyjątkowych drag queen show. Uczą ich, jak nawiązywać kontakt z publicznością i bez kompleksów wyrażać siebie. Czy żyją inaczej niż polskie drag queens przedstawione w dokumencie HBO Max ""Nago. Głośno. Dumnie""? Poruszający serial o miłości dwóch kobiet, którego pierwszy sezon odniósł międzynarodowy sukces (był pokazywany na wielu festiwalach, a reżyserka Natasza Parzymies została zauważona przez magazyn ""Variety""). Od 1 czerwca na Playerze można oglądać finałowy czwarty sezon. Majka (Ewelina Pankowska) i Natalia (Ada Chlebicka) wpadają na siebie po latach. Czy dadzą sobie jeszcze szansę? Kolekcja ""Miesiąc równości"" w Playerze. Specjalne produkcje z okazji ""Miesiąca dumy"" dostępne są także w TVN24 GO. Wśród nich m.in. głośny reportaż Piotra Jaconia ""Wszystko o moim dziecku"". To cykl opowieści rodziców o dysforii, depresji i próbach samobójczych ich dzieci, a także o trudnościach w walce o ich tożsamość. ZOBACZ TEŻ: Player na życzenie. Pięć kinowych hitów obsypanych nagrodami"
https://tvn24.pl/swiat/premier-mateusz-morawiecki-w-kanadzie-zostal-zapytany-o-prawa-spolecznosci-lgbtq-st7158431,Premier z wizytą w Kanadzie. Został zapytany o dyskryminację społeczności LGBTQ+,"2 czerwca 2023, 22:14","Premier Mateusz Morawiecki po rozmowach z kanadyjskim premierem Justinem Trudeau w Toronto pytany był między innymi o prawa osób LGBTQ+ w Polsce. - W dużym stopniu popieramy rozwój rodzin i życia rodzinnego i czasami jest to źle rozumiane, jako wyraz dyskryminacji w stosunku do innych ludzi. I to nie ma miejsca - przekonywał. Trudeau mówił z kolei, że ""zgłosił wyrazy niepokoju na temat stref wolnych od LGBTQ+"". - Zawsze tak jak sprzymierzeńcy i przyjaciele będziemy rozmawiać - podkreślił.","Premier Mateusz Morawiecki przebywa w piątek z wizytą w Kanadzie, gdzie spotkał się z premierem tego kraju Justinem Trudeau. Na konferencji po spotkaniu premierów padło pytanie między innymi o ""strefy wolne od LGBTQ+ w Polsce"". Premier Trudeau pytany był, ""dlaczego kanadyjski rząd nie skrytykował tego"". - My zawsze zgłaszamy zastrzeżenia do możliwego zagrożenia praw człowieka. I jako przyjaciele Polska i Kanada zawsze będą otwarcie i szczerze rozmawiać o kwestiach, które spędzają nam sen z oczu - odpowiedział Trudeau. Szef kanadyjskiego rządu potwierdził, że jego rząd otrzymał raporty z Polski ""na temat zagrożenia praw społeczności LGBTQ+"". - I rozmawialiśmy o tym szczerze i otwarcie, tak jak na różne inne, być może trudne tematy. I te rozmowy będą trwały - powiedział. - Zgłosiłem wyrazy niepokoju na temat tych stref wolnych od LGBTQ+ i będziemy zgłaszać te zastrzeżenia w trakcie szczerych, otwartych, trwających dalej rozmów i zawsze tak jak sprzymierzeńcy i przyjaciele będziemy rozmawiać - dodał Trudeau. Premier Morawiecki przekonywał natomiast, że prawa człowieka, w tym prawa społeczności LGBTQ+, nie są w naszym kraju zagrożone. - Prawa człowieka, w tym prawa społeczności LGBTQ+, nie są zagrożone wcale w Polsce - stwierdził szef polskiego rządu. - W dużym stopniu popieramy rozwój rodzin i życia rodzinnego i czasami jest to źle rozumiane jako wyraz dyskryminacji w stosunki do innych ludzi i to nie ma miejsca - zapewniał. - Najlepszym dowodem na to jest fakt, że nie ma żadnych konfliktów z Komisją Europejską na ten temat - uznał. Według niego, gdyby jakiekolwiek zagrożenie praw tej grupy miało miejsce w Polsce, to naszemu krajowi nie byłyby przyznane żadne fundusze unijne. - Więc mogę zapewnić, że ta społeczność nie ma problemów ze strony rządu - oświadczył Morawiecki. W 2021 roku Komisja Europejska wszczęła procedurę naruszeniową przeciwko Polsce w związku ze ""strefami wolnymi od LGBT"". ""Równość i poszanowanie godności i praw człowieka są podstawowymi wartościami UE zapisanymi w art. 2 Traktatu o Unii Europejskiej. Komisja wykorzysta wszelkie dostępne jej instrumenty, aby bronić tych wartości"" - napisano wtedy w komunikacie. Procedura została zamknięta w lutym tego roku. W Playerze ""Miesiąc równości"". Najlepsze filmy i programy o osobach LGBTQ+"
https://tvn24.pl/programy/przykre-konsekwencje-jednego-spotkania-st7158577,Przykre konsekwencje jednego spotkania,"3 czerwca 2023, 6:52","Kariera Szymona Marciniaka przez jedno spotkanie i jeden wykład zawisła na włosku. Sędzia poprowadzi jednak finał piłkarskiej Ligii Mistrzów - zdecydowała UEFA. Kontrowersje wokół polskiego arbitra pojawiły się w związku z jego udziałem w konferencji zorganizowanej przez jednego z liderów Konfederacji Sławomira Mentzena, którego poglądy są rasistowskie i homofobiczne. Sędzia Marciniak tłumaczy, że został wprowadzony w błąd. Aleksandra Kąkol.",N/A
https://tvn24.pl/wroclaw/wroclaw-marsz-rownosci-2023-po-raz-15-przeszli-przez-wroclaw-st7159271,"15. Marsz Równości we Wrocławiu. ""Żądamy natychmiastowego zaprzestania propagandy nienawiści""","3 czerwca 2023, 17:12","W sobotę przez Wrocław idzie 15. Marsz Równości. Organizatorzy zapowiedzieli około 10 tysięcy osób. Manifestujący chcą, by mniejszości były bardziej chronione w przestrzeni publicznej. Wśród postulatów znalazły się też m.in. dostęp do aborcji oraz rzetelnej edukacji seksualnej w szkołach.","W sobotę o godz. 15 z placu Wolności we Wrocławiu ruszył Marsz Równości. To już 15. edycja tej imprezy. Organizatorzy zapowiadali udział około 10 tysięcy osób. ""Tego marszu nie da się zatrzymać! Naszego uporu w walce o równe prawa dla wszystkich nie da się zatrzymać. Naszej nadziei, że tę walkę wygramy, nie da się stłumić!"" - zapowiadali organizatorzy imprezy. ZOBACZ W TVN24 GO: Wszystko o moim państwie >>> Pochód idzie ulicami Modrzejewskiej, Świdnicką, Piłsudskiego, Kołłątaja, Piotra Skargi, przez plac Dominikański i dalej ulicą Oławską, Kazimierza Wielkiego. Potem Marsz zawróci i ulicami Świętego Mikołaja, Kazimierza Wielkiego i Zamkową dotrze z powrotem na plac Wolności. Zakończenie pochodu ma nastąpić przed godz. 19. Czytaj też: ""Nie spoczniemy, będziemy dalej maszerować"". Trójmiejski Marsz Równości w Gdańsku Choć kulminacyjną częścią imprezy jest sam marsz, od rana na placu Wolności działa Miasteczko Równości. O swoich postulatach organizatorzy informowali w mediach społecznościowych. ""Żądamy natychmiastowego zaprzestania propagandy nienawiści w przestrzeni publicznej"" - wskazali. I dodali, że chcą też nowelizacji art. 119 Kodeksu karnego i dopisania homofobii, transfobii i mowy nienawiści względem osób LGBT+ jako przesłanek dyskryminacji. Żądają również uproszczenia procedur prawnych i medycznych w procesie uzgodnienia płci dla osób transpłciowych, a także rzetelnej edukacji seksualnej w programie nauczania."
https://tvn24.pl/krakow/rzeszow-ulicami-rzeszowa-przejdzie-marsz-rownosci-st7161530,"""Po równość i pokój"". Ulicami Rzeszowa dzisiaj przejdzie Marsz Równości","5 czerwca 2023, 13:09","W sobotę 15 lipca po raz czwarty ulicami Rzeszowa (woj. podkarpackie) przejdzie Marsz Równości. Hasłem tegorocznego wydarzenia jest ""Idziemy po równość i pokój"".","Jak informują organizatorzy, postulaty tegorocznego Marszu Równości są podobne do ubiegłorocznych. To m.in. uchylenie tzw. stref ""anty-LGBT"". ""Zarówno te przeciwko tzw. ""ideologii lesbijek, gejów, osób biseksualnych i transpłciowych"", jak i te ordoiurisowe karty przyjęte w celu zablokowania działań pomocowych wymienionych w warszawskiej ""Deklaracji LGBT+"" opracowanej przez organizację Miłość Nie Wyklucza i podpisanej przez Trzaskowskiego. Protestujemy przeciwko próbom zablokowania i zdelegalizowania samorządowej pomocy ukierunkowanej na społeczność LGBTQIA+"" - czytamy na stronie organizatorów wydarzenia. Zobacz materiał programu ""Polska i Świat"" Bodnar interweniuje w sprawie uchwał wymierzonych w środowiska LGBT Organizatorzy postulują także równość małżeńską, włącznie z prawem adopcji dzieci. Domagają się rozszerzenia katalogu mowy nienawiści kodeksu karnego o orientację seksualną i tożsamość płciową oraz ""konsekwentnego stosowania go wobec osób ze świata polityki, samorządu, organizacji pozarządowych, kościoła, mediów tradycyjnych i społecznościowych"". Chcą także zastąpienia katechezy etyką oraz edukacją antydyskryminacyjną i seksualną opartą na standardach WHO. Czytaj tez Miesiąc dumy LGBT. ""Chodzi o dumę z tych, którzy jako pierwsi odważyli się walczyć o swoje prawa"" Żądają też prostej administracyjnej procedury metrykalnego uzgodnienia płci, na podstawie oświadczenia, bez konieczności wędrówki po lekarzach, a także refundacji operacyjnej korekty płci. Postulują opracowanie we współpracy z organizacjami LGBTQIA+ programów zdrowia psychicznego ze szczególnym uwzględnieniem osób LGBTQIA+. A także bezwzględny zakaz pseudonaukowej ""terapii konwersyjnej"". Czytaj tez Polska ostatnia w Unii Europejskiej. Opublikowano Tęczowy Ranking ILGA-Europe 2023 To czwarta edycja Marszu Równości w Rzeszowie. Pierwszy odbył się w 2018 roku, kolejny rok później. Z powodu pandemii koronawirusa w 2020 i 2021 roku Marsz się nie odbył. Rok temu powrócił, z patronatem prezydenta miasta, Konrada Fijołka."
https://tvn24.pl/kultura-i-styl/miesiac-dumy-w-tvn24-go-dokumenty-i-rozmowy-piotra-jaconia-st7162370,"""Miesiąc Dumy"" w TVN24 GO. Poruszające dokumenty, ważne rozmowy","6 czerwca 2023, 14:27","W TVN24 GO pojawiła się nowa sekcja ""Miesiąc Dumy"" - to produkcje o osobach LGBTQ+ z okazji obchodzonego na całym świecie Pride Month. Kolekcja zawiera reportaże Piotra Jaconia, a także jego wywiady z ""Bez polityki"" i ""Czarno na białym"" oraz programy z serii ""Tylko w TVN24 GO"" i ""Bardzo Bardzo Serio"".","Pride Month upamiętnia zamieszki, do których doszło 28 czerwca 1969 r. w Nowym Jorku po tym, jak policja dokonała nalotu na przyjazny gejom bar Stonewall Inn w dzielnicy Greenwich Village na Manhattanie. Rok później w Ameryce odbyła się pierwsza Parada Równości, a czerwiec zaczął być traktowany jako miesiąc promowania równości, samoakceptacji i bycia sobą. Z tej okazji w Playerze i HBO Max pojawiły się kolekcje filmów, seriali i programów związanych ze społecznością LGBTQ+. Nowa sekcja ""Miesiąc Dumy"" pojawiła się też w TVN24 GO.

CZYTAJ TEŻ: Miesiąc dumy LGBT. ""Chodzi o dumę z tych, którzy jako pierwsi odważyli się walczyć o swoje prawa"" Cykl ""Bez polityki"" to  rozmowy Piotra Jaconia z osobami ze świata kultury, nauki i biznesu. Kim są bohaterki i bohaterowie odcinków, które trafiły do sekcji ""Miesiąc Dumy""? Od 4 czerwca można oglądać odcinek z Renatą Lis, pisarką i tłumaczką, która w książce ""Moja ukochana i ja"" opisuje swoje życie w związku z kobietą. - Jak się robi książkę z siebie, to jest duże ryzyko osobiste, bo nie wiemy, jak na tę książkę będą reagować inni - mówi Lis. To jeden z kilku wywiadów z ludźmi kultury. Pozostałe to spotkanie z Joanną Ostrowską - autorką książki ""Oni. Homoseksualiści w czasie II wojny światowej"", która ubiegłym roku została nagrodzona ""Nike"" Czytelników, Jakubem Skrzywankiem - reżyserem, który otrzymał Paszport ""Polityki"" w kategorii Teatr i Andrzejem ""Piaskiem"" Piasecznym - piosenkarzem, który dokonał coming outu blisko dwa lata temu. Dlaczego tak późno? - Chcesz być w tym biznesie? Gęba na kłódkę - mówi ""Piasek"". Z kolei Daniel Rycharski - artysta, którego historię opowiada film ""Wszystkie nasze strachy"" (Złote Lwy na Festiwalu Filmowym w Gdyni) - mówi Piotrowi Jaconiowi, że w Warszawie się bał, a na wsi, gdzie mieszka, jako osoba LGBT czuje się bezpieczniej. Do kolekcji  ""Miesiąc Dumy"" trafiły też wywiady Jaconia z polskimi drag queens: z Andrzejem Szwanem, czyli Lullą la Polaca, najstarszą drag queen w Polsce, która zaczęła występować dopiero 10 lat temu (gdy miała 74 lata) i Piotrem Buśko - drag queen o pseudonimie Twoja Stara, który opowiada, jak na jego przygodę z drag queen reagowała rodzina. Usłyszymy też głos aktywistów. Slava Melnyk, dyrektor zarządzający Kampanii Przeciw Homofobii, zastanawia się, czy Polska to dobre miejsce dla uciekających z Ukrainy osób LGBT+. Anton Ambroziak, dziennikarz specjalizujący się w tematyce edukacji i praw człowieka, przyznaje, że długo nie miał dostępu do informacji, czym jest transpłciowość. - Przez długi czas określałem się jako lesbijka - mówi. O tym, jak trudno jest w walczyć w Polsce ze stereotypami, uprzedzeniami i hejtem opowiadają też Bart Staszewski, społecznik LGBT i transaktywistka Maja Heban. Piotr Jacoń nakręcił też cykl poruszających, odważnych reportaży o sytuacji osób transpłociwych w Polsce. ""Wszystko o moim dziecku"", ""Wszystko o moim życiu"", ""Wszystko o moim życiu - Kacper"" i ""Wszystko o moim państwie"". Ten ostatni opowiada o tym, że osoby transpłciowe w naszym kraju, aby skorygować oznaczenie płci w dokumentach, muszą stanąć na sądowej sali. Reportaż Jaconia to zapis takiego procesu. Jacoń oddaje również głos rodzicom i bliskimi osób transpłciowych. W programie ""Czarno na białym"" wystąpili m.in. Sebastian (""To też jest człowiek, jak każdy z nas""), Justyna i Jola (""Wolę mieć żywego syna niż martwą córkę""), Paweł (""Co ludzie powiedzą?"") i Anna (""Na początku był strach""). Do biblioteki ""Miesiąc Dumy"" trafiły nie tylko wywiady Piotra Jaconia. Można obejrzeć ""Życie w dragu"", reportaż Dominiki Ziółkowskiej z pięcioma polskimi drag queen, w którym występują Misia, Himer, Gąsiu, Silver Daddy i Lulla La Polaca oraz rozmowę Katarzyny Kasi i Grzegorza Markowskiego z Karoliną Hamer - paraolimpijką, multimedalistką i aktywistką społeczną (program ""Bardzo Bardzo Serio""). ZOBACZ TEŻ: ""W #MonikaOlejnikOtwarcie dzielę się szczęściem"". Dziennikarka o programie, który jest odskocznią od polityki TVN24 GO to pierwsza polska newsowa platforma, która daje dostęp do kanałów TVN24 i TVN24 BiS na żywo oraz biblioteki programów na żądanie, a także do dodatkowych transmisji z najważniejszych wydarzeń w Polsce i na świecie, które można zobaczyć tylko online. Korzystanie z TVN24 GO jest bardzo wygodne: można kontynuować oglądanie na dowolnym wspieranym urządzeniu (komputerze, smartfonie lub smart tv), cofnąć kanały na żywo do 2 godzin, a wybrane programy oglądać do 7 dni wstecz lub dłużej. Dostęp do TVN24 GO kosztuje 10 zł za 30 dni lub 100 zł na 365 dni. W sklepie App Store lub Google Play i wyszukaj aplikację TVN24 GO. Następnie zainstaluj aplikację na swoim telefonie. W nowej aplikacji nie musisz zakładać nowego konta. Wystarczy, że zalogujesz się za pomocą loginu i hasła, którego używałeś/łaś do tej pory. CZYTAJ TEŻ: Jak oglądać  ""Fakty"" TVN bez telewizora?"
https://tvn24.pl/polska/sebastian-kaleta-na-polecenie-zbigniewa-ziobry-zablokowal-zapis-o-solidarnosci-z-osobami-lgbt-na-posiedzeniu-rady-ue-st7167763,"Kaleta ""na polecenie Ziobry"" zablokował symboliczny zapis o solidarności z osobami LGBT","9 czerwca 2023, 14:54","Wiceminister sprawiedliwości Sebastian Kaleta zablokował konkluzję Rady Europejskiej dotyczącą Karty Praw Podstawowych. - Zrobił to na moje polecenie. Ta konkluzja forsuje przywileje i szczególne uprawnienia środowisk osób LGBT, z drugiej strony nie uwzględnia postulatów Polski - powiedział minister sprawiedliwości Zbigniew Ziobro.","- Dzisiaj minister Sebastian Kaleta w Brukseli, na moje polecenie, zgłosił weto do konkluzji Rady Europejskiej, dotyczącej Karty Praw Podstawowych w zakresie, w jakim nie uwzględniła ona oczekiwań strony polskiej - poinformował Ziobro na konferencji prasowej. Minister przekonywał, że konkluzja ta ""z jednej strony forsuje przywileje i szczególne uprawnienia środowisk osób LGBT, z drugiej strony nie uwzględnia postulatów Polski, które miały na celu zabezpieczenie praw osób wierzących, w tym chrześcijan w Unii Europejskiej i wyeksponowanie aktów nienawiści, agresji, które wobec tych środowisk są coraz częściej w Unii Europejskiej kierowane"". Zdaniem Ziobry, dokument proponowany przez szwedzką prezydencję jest jednostronny i odrzuca postulaty, które miałyby na celu ochronę innych grup narażonych na agresję. Korespondent TVN24 w Brukseli Maciej Sokołowski wyjaśniał, że zablokowany przez Kaletę zapis ma jedynie symboliczne znaczenie i jest przyjmowany przez Radę Unii Europejskiej co roku w czasie spotkań w czerwcu, czyli w miesiącu dumy (Pride Month). W zablokowanych konkluzjach nie ma żadnych rozporządzeń, przepisów prawnych, które zostałyby zablokowane przez Polskę. Po sprzeciwie ze strony Kalety dokument nie będzie przyjęty jako stanowisko całej Rady Unii Europejskiej, a jako ""stanowisko prezydencji"". Sokołowski zwrócił uwagę, że Rada UE w piątek przyjęła też stanowisko w sprawie przepisów dotyczących zwalczania przemocy wobec kobiet i przemocy domowej. W tym przypadku chodziło już o konkretne rozwiązania prawne. Stało się to mimo sprzeciwu Polski i stanowiska Kalety, który krytykował te przepisy. W głosowaniu nie była wymagana jednomyślność. Teraz tymi przepisami będzie zajmował się europarlament."
https://tvn24.pl/polska/pride-month-miesiac-dumy-dla-osob-lgbtq-co-to-dla-nich-oznacza-st7168318,"""Polskie społeczeństwo jest gotowe na tęczowe rodziny"". Czerwiec miesiącem dumy dla osób LGBTQ+","10 czerwca 2023, 7:08","Czerwiec to miesiąc dumy dla osób LGBTQ+. Są marsze, więcej mówi się o równości i akceptacji. I choć w świecie osób LGBT jest jeszcze wiele do zrobienia, to w polskiej rzeczywistości coraz więcej ludzi jest za równymi prawami dla wszystkich, niezależnie od płci czy orientacji seksualnej. Materiał magazynu ""Polska i Świat"".","Dla Aleksandry i Karoliny. Dla Patrycji i Alicji. Dla Kacpra i jego narzeczonej Dominiki. I wielu innych osób na świecie - czerwiec to wyjątkowy miesiąc. - W ten jeden miesiąc jesteśmy bardziej zauważeni - mówi Patrycja Kisielewska. - Dla mnie to jest taki trochę przedłużony Dzień Dziecka - przyznaje aktywista Kacper Potępski z Federacji Znaki Równości. - Od kiedy w naszym życiu pojawiły się dzieci, zaczęłyśmy inaczej podchodzić do czerwca, miesiąca dumy, zaczęłyśmy go świętować. Bo to jest nasz miesiąc - dodaje Karolina. Trwa Pride Month - miesiąc dumy. Jest wypełniony marszami równości na całym świecie. Przez te 30 dni szczególnie podkreślana jest równość i akceptacja, na które zasługują wszyscy. Ale rzeczywistość jest zupełnie inna. - Dopóki nie wyautowałem się jako Kacper, żyłem w ciągłym stresie mniejszościowym, w ciągłym wykluczeniu - mówi Kacper Potępski. - Dużo osób mówi, że my chcemy przywileje. Przywileje to by były, jakbyśmy nie płaciły podatków jak Kościół, a my chcemy równości - zaznacza Patrycja Kisielewska. Patrycja, jak sama określa, tworzy z Alicją tęczową rodzinę. Wychowują troje dzieci. Karolina i Ola - dwoje. Czteroletniego Olka i półtoraroczną Jagienkę. - Polskie społeczeństwo jest gotowe na tęczowe rodziny, czujemy się w pełni zaakceptowane - mówi Ola. Jak wynika z najnowszego międzynarodowego sondażu IPSOS, 32 procent Polaków jest za tym, żeby pary jednopłciowe miały możliwość zawierania małżeństw. Dziesięć lat temu takiego zdania było 21 procent badanych. Ale w szerszym ujęciu Polska jest na końcu listy. - Polacy zobaczyli, że pomimo tej nagonki ze strony prawicy, Polacy tej homofobii nie kupują - mówi wiceprzewodniczący klubu parlamentarnego Lewicy Krzysztof Śmiszek. - Ta świadomość i akceptacja Polaków znacząco wzrosła. Czas na polityków - dodaje Karolina. Bo to politycy decydują, jakie prawa mają osoby LGBT. W Polsce pary jednopłciowe nie mogą zawrzeć formalnie związku. A to oznacza, że partnerki i partnerzy nie mogą po sobie dziedziczyć, wspólnie się rozliczać czy zadecydować o leczeniu nieprzytomnego partnera lub partnerki. - W ubiegłym roku wziąłem ślub z moim partnerem Mateuszem w Berlinie. I zawsze się śmiejemy przez łzy, jak jedziemy do Berlina i przekraczamy Odrę, że od teraz jesteśmy małżeństwem. I tak samo z powrotem, jak wracamy do Polski to jesteśmy dla siebie obcymi osobami - powiedział Miłosz Przepiórkowski ze Stowarzyszenia Lambda Warszawa. I zapewne nie jest to jedyny taki przypadek. Życie osób LGBT w Polsce pokazuje serial dokumentalny ""Jesteśmy rodziną"", za którym stoi między innymi Stowarzyszenie Miłość Nie Wyklucza. - Ten tytuł nie dotyczy rodziny krwi, dotyczy tego, co często nazywamy rodziną z wyboru - mówi członek stowarzyszenia Hubert Sobecki. Pierwszy odcinek to historia Kazimierza, 58-letniego geja mieszkającego na wsi. Widzimy jego próby odnalezienia się we wspólnocie Kościoła. W sumie serial ma sześć odcinków.  Sobecki pytany, jak ważna jest to inicjatywa, stwierdza, że ""zbliżamy się do kampanii wyborczej"". - Zbliżamy się do momentu, w którym na sto procent będzie powtórka z nagonki - ocenia. Dlatego w przypadku takich obaw jeszcze bardziej potrzebne są takie akcje jak warszawski queerowy tydzień, który właśnie ruszył. - Chcemy pokazać, że jesteśmy, że mamy wiele do powiedzenia, że jesteśmy kimś więcej, niż tylko tęczową flagą - mówi Katarzyna Wiśniewska z Unipride. Spotkania, dyskusje, warsztaty i koncerty. A to wszystko przy wsparciu między innym ambasady Francji, Norwegii czy Stanów Zjednoczonych. - Ta flaga zawiera dobitny przekaz. Ameryka stawia na równość - podkreśla James Wolfe z ambasady USA w Polsce. Warszawski queerowy tydzień potrwa do 17 czerwca."
https://tvn24.pl/programy/czerwiec-miesiacem-dumy-osob-lgbtq-st7168340,Czerwiec miesiącem dumy osób LGBTQ+,"10 czerwca 2023, 8:43","Czerwiec to miesiąc dumy dla osób LGBTQ+. Są marsze, więcej mówi się o równości i akceptacji, więc są tacy, dla których to jest jak święto, jak przedłużony Dzień Dziecka. I choć w świecie osób LGBT jest jeszcze wiele do zrobienia, to w polskiej rzeczywistości coraz więcej osób jest za równymi prawami dla wszystkich, niezależnie od płci czy orientacji seksualnej. Adrianna Otręba.",N/A
https://tvn24.pl/tvnwarszawa/najnowsze/piaseczno-pierwszy-marsz-rownosci-w-piasecznie-st7169439,Pierwszy Marsz Równości w Piasecznie,"11 czerwca 2023, 10:02",Tęczowe flagi na ulicach Piaseczna. W sobotę kilkaset osób wzięło udział w pierwszym miejskim Marszu Równości.,"Impreza rozpoczęła się o godzinie 14 na placu Piłsudskiego. ""Liczymy na prawdziwe tęczowe święto, że nawet tu w Piasecznie pokaz równości może być czymś normalnym i nie będziemy siedzieć cicho ani upominać się o nasze prawa osób LGBTQIAP+, bo każdy ma prawo być sobą!!"" - pisali w zapowiedzi imprezy organizatorzy. ""Zapraszamy wszystkich bez nienawiści, bez przemocy, a z miłością i tolerancją"" - dodawali. Uczestnicy marszu przeszli ulicami: Tadeusza Kościuszki – Henryka Sienkiewicza – Dworcową – Jana Pawła II – Puławską i powrócili na plac Piłsudskiego. Mieli ze sobą tęczowe flagi. Organizatorem imprezy było  ""Tęczowe Piaseczno"". Z kolei za tydzień - 17 czerwca - ulicami stolicy przejdzie Parada Równości. Organizatorzy nie podali jeszcze trasy przemarszu. ""Intensywnie pracujemy nad ostatnimi detalami"" - napisali w sobotę. Miasteczko rusza o 11 i będzie działać również w trakcie parady i po niej. ""Osoby, które nie będą mieć siły na przejście całego marszu, mogą wrócić do miasteczka, gdzie cały czas będą mogły odpocząć w przyjaznej atmosferze. O 14.00 wyruszamy ze Świętokrzyskiej trasą, którą już wkrótce podamy do wiadomości"" - zapowiedzieli."
https://tvn24.pl/polska/czerwiec-miesiacem-dumy-osob-lgbtq-rozmowa-z-hubertem-sobeckim-w-tvn24-st7169811,"Pride Month - miesiąc dumy LGBTQ+. ""Wszyscy pukali się w czoło i mówili, że jesteśmy z Marsa. Okazuje się, że zmiany zachodzą dużo szybciej""","11 czerwca 2023, 12:54","Z postulatem małżeństw jednopłciowych wyszliśmy lata temu. Wtedy wszyscy pukali się w czoło, mówili, że jesteśmy z Marsa, że w Polsce nigdy czegoś takiego nie będzie, że musi minąć 100-200 lat. Okazuje się, że zmiany zachodzą dużo szybciej -  mówił na antenie TVN24 Hubert Sobecki, współprzewodniczący stowarzyszenia ""Miłość nie wyklucza"". Trwa miesiąc dumy LGBT plus.","Trwa Pride Month - miesiąc dumy. W czerwcu na całym świecie odbywają się marsze równości, także w Polsce. O tym, jak wiele wciąż pozostaje do zrobienia w naszym kraju w kwestii równouprawnienia i tolerancji mówił na antenie TVN24 Hubert Sobecki, współprzewodniczący stowarzyszenia ""Miłość nie wyklucza"" CZYTAJ WIĘCEJ: ""Polskie społeczeństwo jest gotowe na tęczowe rodziny"" - Również w wielkich miastach, w tak zwanych dobrych dzielnicach, również w Warszawie, w dobrych domach, dobrych rodzinach zdarzają się tragedie, zdarzają się sytuacje, że dziecko, ponieważ jest osobą LGBT plus, ponieważ się ""outuje"", może wylądować na ulicy - powiedział Sobecki. Jak dodał, ""niestety dochodzi także do codziennego gnębienia, do wyzwisk, a nawet popychania"". - Gdy takie sytuacje się skumulują, zwłaszcza u młodej osoby, która jest bardzo wrażliwa, która jest bardzo narażona w tym trudnym momencie, kiedy potrzebuje powiedzenia: okej, jestem z tobą - kiedy dostaje taki sygnał od rodziny, to mamy do czynienia z katastrofą. I to nie są historie rzadkie - podkreślił. ""Miesiąc Dumy"" w TVN24 GO. Poruszające dokumenty, ważne rozmowy Jak wynika z przeprowadzonego na przełomie lutego i marca sondażu IPSOS, w ciągu dekady poparcie dla legalizacji małżeństw jednopłciowych w Polsce wzrosło o połowę. Obecnie dwóch na trzech Polaków (67 proc.) uważa, że pary homoseksualne powinny mieć możliwość zawarcia małżeństwa lub zalegalizowania związku w inny sposób. Podobny odsetek (64 proc.) jest zdania, że osoby transpłciowe powinny być chronione przed dyskryminacją w życiu publicznym i zawodowym. - My wyszliśmy z tym postulatem (małżeństw jednopłciowych - red.) lata temu. Wtedy wszyscy pukali się w czoło i mówili, że jesteśmy z Marsa, że jesteśmy z innej planety i w Polsce nigdy czegoś takiego nie będzie, że musi minąć 100-200 lat. Okazuje się, że zmiany zachodzą dużo szybciej. Ludzie po prostu rozumieją, że to mi osobiście niczego nie odbiera, że moi sąsiedzi Tomek i Zbyszek będą mieć te same prawa co ja - mówił Sobecki. Jego zdaniem ""zachodzi zdecydowanie zmiana społeczna"". - Natomiast największą katastrofą z perspektywy ludzkiego życia i zdrowia jest to, jak ogromna została wykonana praca za publiczne pieniądze, żeby ludzi zniechęcić wobec tego, żeby traktowali osoby LGBT plus jak ludzi - dodał. We wspomnianym badaniu IPSOS 35 procent ankietowanych powiedziało, że wśród ich krewnych lub znajomych jest osoba homoseksualna. - Jeśli wydaje nam się, że nie znamy żadnej osoby LGBT plus, co jest statystycznie niemożliwe, to znaczy, że prawdopodobne te osoby nie mają do nas wystarczająco dużo zaufania. To nie jest dobre świadectwo - skomentował Sobecki."
https://tvn24.pl/tvnwarszawa/ulice/w-sobote-parada-rownosci-w-warszawie-godzina-startu-i-trasa-st7173466,W sobotę przez Warszawę przejdzie Parada Równości,"14 czerwca 2023, 9:31","17 czerwca ulicami Warszawy przejdzie Parada Równości. Patronat nad wydarzeniem - w tym roku organizowanym pod hasłem ""Wróżymy równość i piękność"" - objął prezydent stolicy Rafał Trzaskowski.","Parada Równości to coroczne święto wolności, otwartości i solidarności. Uczestniczy w niej społeczność LGBT+, ale też wszystkie osoby, dla których ważne jest równe traktowanie i poszanowanie różnorodności. Kolorowy przemarsz ulicami miasta rozpocznie się o godzinie 14, ale przy samej paradzie organizowanych jest wiele wydarzeń i imprez towarzyszących. O godzinie 11 w Parku Świętokrzyskim otwarte zostanie Miasteczko Równości. ""Osoby, które nie będą mieć siły na przejście całego marszu, mogą wrócić do Miasteczka, gdzie cały czas będą mogły odpocząć w przyjaznej atmosferze"" - zapowiadają organizatorzy Parady Równości. Na miejscu rozstawione zostaną stoiska i namioty organizacji pozarządowych, m.in. Stowarzyszenia Lambda, Stowarzyszenia Miłość Nie Wyklucza działających przeciwko dyskryminacji i wykluczeniu. W Miasteczku Równości wsparcie znajdą również osoby z niepełnosprawnościami. Pomoc mogą uzyskać m.in. na stoisku Fundacji Avalon. Tradycyjne miejsce startu parady zamieniło się w plac budowy – powstaje tam tzw. plac Centralny. Dlatego jej rozpoczęcie zostało przesunięte na skrzyżowanie ulic Marszałkowskiej i Świętokrzyskiej, na które bezpośrednio docierają obie linie metra – M1 i M2. Uczestnicy parady od Świętokrzyskiej przejdą Marszałkowską i Waryńskiego do stacji metra Politechnika, gdzie skręcą w aleję Armii Ludowej. ""Będzie to ostatni moment dla osób, które będą chciały wrócić metrem do Miasteczka Równości. Wcześniej, na placu Konstytucji, będzie na was czekał beczkowóz"" - zastrzegają organizatorzy. Następnie po przejściu kawałka alei Armii Ludowej wzdłuż Pola Mokotowskiego zawrócą aleją Niepodległości z powrotem w stronę Pałacu Kultury. Po przejściu ulicą Chałubińskiego i aleją Jana Pawła II skręcą na rondzie ONZ w kierunku Świętokrzyskiej. Tam kończy się przemarsz, po którym uczestnicy zostaną zaproszeni na uliczną imprezę, a następnie na after party. W związku z paradą planowane są zmiany w organizacji ruchu. Podczas formowania się szyku parady możliwe jest zamknięcie w tym czasie ulicy Świętokrzyskiej, a także ulicy Emilii Plater i Marszałkowskiej. Potem, do godziny 17.00 policja może decydować o zamykaniu kolejnych ulic na trasie demonstracji, a także dróg krzyżujących się z trasą przemarszu. W miarę przemieszczania się parady wprowadzane będą również zmiany w funkcjonowaniu komunikacji miejskiej. Innymi trasami kursować będą autobusy linii: 100, 109, 111, 116, 117, 118, 127, 128, 131, 138, 143, 151, 158, 159, 160, 171, 174, 175, 178, 200, 502, 507, 514, 517, 519, 520, 521, 522, 523, 525. W czasie przemarszu tramwaje nie będą kursowały ulicą Marszałkowską i w Alejach Jerozolimskich. Trasy zmienią tramwaje linii: 4, 7, 9, 15, 17, 22, 24, 33, 35, 36, 78. W czasie trwania parady bez problemów będą kursowały obie linie metra. W sobotę, jeszcze przed rozpoczęciem Parady, tradycyjnie odbędzie się Warszawski Bieg Równości. ""To bieg dla wszystkich osób. Zapraszamy zarówno biegaczki_y, jak i osoby chętne do pokonania trasy w dowolny inny sposób - na rowerze, rolkach, z kijkami (nordic walking), czy po prostu idąc"" - podkreślają organizatorzy. Start biegu będzie zlokalizowany na Płycie Desantu 3 Dywizji Piechoty niedaleko Cypla Czerniakowskiego. Trasa będzie przebiegać na północ do Mostu Świętokrzyskiego, mostem na drugą stronę Wisły, dalej w dół ze skarpy na ścieżkę nad Wisłą, i na południe ścieżką, pod mostami Poniatowskiego i Łazienkowskim, aż do mety zlokalizowanej przy Plażówce Saskiej przy Wale Miedzeszyńskim 389. Z kolei wieczorem o godzinie 19 w Kinotece odbędzie się Maraton Filmowy dla Równości. ""W planie premiery, wyciskacze łez, fascynujące dokumenty i filmy, które celebrują piękno oraz różnorodność naszej społeczności"" - zapowiadają organizatorzy. Wstęp na pokazy jest wolny. Wiele miast w czerwcu celebruje równość i otwartość. Od kilku lat w tym gronie jest także stolica. W Warszawskim Miesiącu Równości uczestniczą biblioteki, muzea, domy kultury, teatry czy Miejsca Aktywności Lokalnej. Organizują spotkania, spektakle, warsztaty, promują literaturę tematyczną dotyczącą różnorodności, niedyskryminacji i praw człowieka. - Zależy nam na tym, żeby wprowadzać temat równości i niedyskryminacji w miejską społeczność, do jej codzienności. Żeby prawa człowieka nie wydawały się czymś odległym, teoretycznym i abstrakcyjnym, a stały się właśnie czymś codziennym, co dotyczy każdej osoby, co można egzekwować, z czego można korzystać - informowała, cytowana w komunikacie ratusza, Karolina Zdrodowska, dyrektorka koordynatorska ds. przedsiębiorczości i dialogu społecznego, pełnomocniczka ds. równego traktowania. - Warszawski Miesiąc Równości to bardzo dobra okazja do budowania świadomości praw człowieka, swoich własnych, naszych społeczności, ale też praw różnych grup społecznych, do których bezpośrednio nie przynależymy - dodała. Warszawski Miesiąc Równości nawiązuje do Pride Month, czyli Miesiąca Dumy, który świętowany jest na całym świecie właśnie w czerwcu. To czas szczególnej widoczności społeczności LGBT+ W czerwcu na całym świecie, również w Polsce odbywają się marsze równości, wydarzenia kulturalne i akcje solidarnościowe. Angażują się w nie w różny sposób organizacje pozarządowe, miasta i firmy."
https://tvn24.pl/tvnwarszawa/ulice/teczowe-taksowki-freenow-o-co-chodzi-st7176009,Okleją taksówki na tęczowo. Część kierowców była przeciw,"15 czerwca 2023, 13:20","Firma przewozowa Freenow z okazji obchodów Miesiąca Dumy, które przypadają na czerwiec, uruchamia flotę tęczowych taksówek. Przyznaje przy tym, że przeciwko oklejeniu samochodów w barwy symbolizujące solidarność ze społecznością LGBT+ było 42 procent kierowców, których przepytała.","Freenow poinformowało, że po raz kolejny włącza się w obchody Miesiąca Dumy w Polsce, łącząc siły ze Stowarzyszeniem Miłość Nie Wyklucza. Firma - jak przekazano w komunikacie prasowym - wyraża wsparcie dla społeczności LGBT+ poprzez oklejenie taksówek w tęczową flagę. Platforma przeprowadziła także ankietę wśród pasażerów i kierowców, w której sprawdziła, jakie jest ich nastawienie do tego typu działań. ""Wyniki nie determinowały poczynań i wartości marki, ale były ważne dla zrozumienia aktualnych postaw i opinii"" - wskazano w komunikacie. Podkreślono, że zaangażowanie w Miesiąc Dumy jest ""wyrazem wyznawanych wartości marki, takich jak inkluzywność, równość i wspieranie mniejszości"". W tym roku, wraz z Miłość Nie Wyklucza, firma przeprowadzi webinary edukacyjne na temat przeciwdziałaniu homofobii, dostępne dla wszystkich kierowców. Przeprowadzono też badania wśród pasażerów i kierowców. Z ankiety przeprowadzonej wśród 2300 pasażerów z polskich miast wynika, że ponad połowa Polaków uważa, że marki w Polsce powinny włączać się w aktywności wspierające społeczność LGBT+ i zwiększające świadomość społeczeństwa na jej temat (36 procent odpowiedziało ""nie"", a 8 procent deklaruje brak zdania). Ponad połowa badanych twierdzi, że pozytywnie reaguje na takie działania, co trzecia osoba twierdzi, że budzi to ich negatywną reakcję. Badani zapytani o to, czy wsiedliby do taksówki oklejonej w barwy flagi LGBT+ w 67 procentach odpowiedzieli twierdząco, z czego 60 procent osób wskazało, że ""to taksówka jak każda inna"" lub ""wspieram społeczność LGBT+"". Ale 27 procent polskich pasażerów twierdzi jednak, że nie wsiadłoby do takiej taksówki, z czego blisko 7 na 10 motywuje to niezgodnością z ich przekonaniami, a 6 procent obawą przed negatywną reakcją osób z zewnątrz. W badaniu przeprowadzonym wśród 600 kierowców Freenow wyszło, że 9 na 10 zadeklarowało, że w ich pojeździe każda osoba - bez względu na wygląd, tożsamość seksualną i przekonania - może czuć się bezpiecznie i być akceptowana. Dodatkowo kierowcy wyrażają przekonanie, że taksówka jest miejscem, w którym różnice wyglądu, tożsamości seksualnej lub przekonań nie powinny mieć znaczenia. 86 procent badanych kierowców odpowiedziało, że ich nastawienie do pasażerów ze społeczności LGBT+ jest takie samo, jak do wszystkich innych pasażerów. 42 kierowców kierowców taksówek nie zgodziło się jednak na oklejenie swojej taksówki w barwy flagi społeczności LGBT+ w ramach kampanii edukacyjnej. Aż jedna trzecia z nich twierdzi, że ich odmowa jest związana z obawą o własne bezpieczeństwo. Blisko 20 procent badanych kierowców zgłosiło się do Freenow z chęcią umieszczenia tęczowego oklejenia i odnośników do materiałów edukacyjnych na temat tolerancji i przeciwdziałania homofobii, motywując to własnymi przekonaniami. Jedna czwarta kierowców rozważa taką decyzję. Z danych, które pozyskało Freenow wynika, że 48 procent pasażerów, było świadkiem sytuacji, w której osoba LGBT+ była dyskryminowana w przestrzeni publicznej. CZYTAJ TAKŻE: W sobotę przez Warszawę przejdzie Parada Równości Freenow oklei na tęczowo kilkadziesiąt taksówek w różnych miastach, m.in. w Warszawie, Gdańsku, Białymstoku, Zielonej Górze czy Kielcach. - Chociaż bezpieczeństwo to najbardziej podstawowa potrzeba każdego człowieka, wiele osób LGBT+ nie czuje się bezpiecznie w przestrzeniach publicznych. Dziś w Polsce powodem do wyzwisk lub przemocy fizycznej na tle homo- i transfobii mogą być fryzura, ubranie czy makijaż, tęczowa przypinka na plecaku, nie mówiąc nawet o chodzeniu za rękę z ukochaną osobą. Dlatego oznaczenie kawiarni, lokalu usługowego, przychodni albo właśnie taksówki tęczowym emblematem jest sygnałem - tu nie musisz się bać, bo nikt cię źle nie potraktuje z powodu tego, kim jesteś - mówi, cytowany w komunikacie, Hubert Sobecki, współprzewodniczący Stowarzyszenia Miłość Nie Wyklucza"
https://tvn24.pl/tvnwarszawa/srodmiescie/warszawa-chca-powrotu-teczy-na-plac-zbawiciela-ma-byc-niezniszczalna-st7177557,"Chcą powrotu tęczy na plac Zbawiciela. ""Będzie niezniszczalna, nie da się jej spalić""","16 czerwca 2023, 11:22","Brakuje jednego symbolu Warszawy, który już zniknął. Jest to tęcza z placu Zbawiciela - twierdzą aktywiści LGBT+. Ich projekt zakłada stworzenie ""niezniszczalnej"" instalacji i został zgłoszony do budżetu obywatelskiego.","Jak przypomniał podczas czwartkowej konferencji prasowej Linus Lewandowski, założyciel Homokomanda, tęcza stała na placu trzy lata. - Przyzwyczailiśmy się do niej. Była symbolem tego, że w Warszawie wszyscy byli mile widziani, że jest to nowoczesne miasto, otwarte dla wszystkich i tego, że my, osoby LGBT+, możemy jawnie być sobą, nie musimy się bać i chować po kątach - mówił Lewandowski. Wskazał też, że aktywiści złożyli do budżetu obywatelskiego projekt, który zakłada powstanie nowej tęczy. Pokazali, jak mogłaby wyglądać. - Będzie niezniszczalna, nie da się jej spalić - podkreśliła aktywistka Małgorzata Büthner-Zawadzka. - Tak jak osób LGBT nie da się wymazać, nie da się zniszczyć - dodał Lewandowski. ""Nasz projekt to instalacja z sześciu metalowych łuków, malowanych w kolorach tęczy - czerwonym, pomarańczowym, żółtym, zielonym, niebieskim i fioletowym"" - czytamy w opisie projektu zgłoszonego do budżetu obywatelskiego. Projekt instalacji stworzył architekt Marcin Osiecki i przekazał prawa miastu. Głosowanie trwa do 30 czerwca 2023. Przypomnijmy, że tęcza, pierwotnie złożona z 16 tysięcy sztucznych kwiatów nawleczonych na stalową konstrukcję, była dziełem gdańskiej rzeźbiarki i performerki Julity Wójcik. Instalacja powstała z inicjatywy Instytutu Adama Mickiewicza i stanęła na placu Zbawiciela w czerwcu 2012 roku. Wcześniej stała między innymi przed siedzibą Parlamentu Europejskiego w Brukseli, podczas polskiej prezydencji w Radzie UE. Pod instalacją odbywały się demonstracje - zarówno żądających jej usunięcia, jak i domagających się jej pozostawienia. Była też siedmiokrotnie podpalana, m.in. podczas Marszu Niepodległości w 2013 roku. W odbudowanej wersji była wyposażona w zraszacz, który miał zapobiec podpaleniom. Oficjalnie zdemontowano ją w związku z wygaśnięciem umowy między Instytutem Adama Mickiewicza a Warszawą w 2015 roku. Prawa do koncepcji tęczy zostały wtedy przekazane Centrum Sztuki Współczesnej Zamek Ujazdowski w Warszawie."
https://tvn24.pl/polska/parada-rownosci-przejdzie-ulicami-warszawy-st7178937,Parada Równości przejdzie ulicami Warszawy,"17 czerwca 2023, 5:24","W sobotę ulicami Warszawy przejdzie Parada Równości - największa manifestacja środowisk LGBT w Polsce. Pierwsza parada odbyła się w stolicy w 2001 roku. Mimo upływu lat, postulaty są wciąż te same. Materiał magazynu ""Polska i Świat"".",N/A
https://tvn24.pl/premium/literatura-queer-lgbt-co-to-jest-dlaczego-mlodziez-w-polsce-to-czyta-popularni-autorzy-i-tytuly-st7176103,N/A,N/A,"Na polskim rynku są już setki książek o młodzieży LGBTQ+. I choć kurator Barbara Nowak straszy rodziców ich młodych czytelników deprawacją, to trendów raczej nie zmieni. - Tej fali nie da się zatrzymać. Młodzież chce czytać o queerowych bohaterach, bo chce czytać o sobie - słyszymy w wydawnictwach i od nastolatków. A kolejne tytuły biją rekordy sprzedaży.","Myliłby się ten, kto sądzi, że minęły czasy cenzurowania książek dla dzieci i młodzieży - gdy niektórzy księża, a także część rodziców oraz nauczycieli zachęcali do ich ukrywania przed wzrokiem niewinnych i bezbronnych pociech. Wielu z was może pamiętać, że łatwego życia (nie tylko w Polsce) nie miały choćby przygody Harry’ego Pottera. I to nawet 20 lat po pierwszym wydaniu! Przecież jeszcze wiosną 2019 roku, po niedzielnej mszy, księża, ministranci i wierni z parafii NMP Matki Kościoła i Świętej Katarzyny Szwedzkiej w Gdańsku po prostu spalili książki o Potterze. Znalazły się na stosie ""przedmiotów magicznych"", gdzieś obok ""Zmierzchu"" Stephenie Meyer, hinduskich figurek i różowej parasolki Hello Kitty. Magia i ""okultyzm"" były przez lata na cenzurowanym w literaturze dziecięco-młodzieżowej. KSIĄŻKI WYKLĘTE. JAKIE KSIĄŻKI DLA DZIECI I MŁODZIEŻY WADZĄ POLAKOM? >>> Teraz wrogiem staje się powoli społeczność LGBTQ+. A w wojnie z literaturą zaczynają brać udział nawet urzędnicy państwowi, tacy jak małopolska kurator oświaty Barbara Nowak. To ona 5 maja napisała na swoim Twitterze (pisownia oryginalna): ""Dziś-jedna z krakowskich mam zadzwoniła do mnie oburzona, bo w bibliotece miejskiej polecano uczniom szk. podst. ordynarną w treści książkę ""Poradnik lesbijki po katolickiej szkole"". Deprawacja dzieci w miejscach, gdzie powinny czuć się bezpieczne #ChrońmyDzieciWspierajmyRodziców"". Jej wpis widziało ponad 100 tysięcy osób. Hasztag, którego użyła Nowak, to hasło obywatelskiego komitetu zbierającego właśnie podpisy pod projektem ustawy utrudniającej m.in. prowadzenie zajęć z edukacji seksualnej. Oficjalnie: chronić przed seksualizacją, choć ta znaczy zupełnie coś innego, niż zwykła mawiać m.in. Nowak. ""Obywatelskiego"" głównie z nazwy, bo inicjatorką akcji formalnie jest radna PiS ze Stalowej Woli, a podpisy zbierane są w biurach partii w całym kraju. LEX CZARNEK 3.0, CZYLI PRZED CZYM PRAWICA CHCE CHRONIĆ DZIECI? >>> CZYM NAPRAWDĘ JEST SEKSUALIZACJA I JAK SZKOŁA SEKSUALIZUJE DZIECI? >>> Ale dziś nie o seksualnych fiksacjach prawicy, a o książkach. Co oburzyło kurator Nowak, jaki fragment książki uznała za ordynarny i czy w ogóle książkę czytała? Tego od urzędniczki się raczej nie dowiemy, bo do momentu publikacji tego tekstu nie odpowiedziała na nasze pytania. Nowak ma już jednak doświadczenie w recenzowaniu dzieł kultury, których nie zna, np. spektakli teatralnych, jak to było kilka lat temu z wystawionymi w Krakowie ""Dziadami"". Nie dowiemy się też, czy w związku z ""telefonem od mamy"" kurator podjęła jakąś interwencję. Choć właściwie tę trudno sobie wyobrazić, wszak kurator nie podlegają biblioteki publiczne (o takiej grzmiała), a jedynie szkolne. Nie ulega jednak wątpliwości, że w przeszłości Nowak wielokrotnie atakowała społeczność LGBTQ+ i tym, co mogła uznać za ""deprawujące"", było najpewniej już samo słowo ""lesbijka"". Pewne jest za to, że Nowak nie podała nawet poprawnego tytułu książki, którą zaatakowała, bo ta to tak naprawdę ""Przewodnik (nie poradnik - red.) lesbijki po szkole katolickiej"". Ukazała się w Polsce po raz pierwszy w 2022 roku, za powieścią stoi Sonora Reyes (przeł. Dominik Górka). My postanowiliśmy przeczytać książkę, skontaktować się z wydawnictwem, a przy okazji opowiedzieć, dlaczego polska młodzież oszalała na punkcie książek LGBTQ+. Bo jeśli zajrzycie z nami na listy bestsellerów, to przekonacie się, że tak właśnie się stało. I kurator Nowak, choćby bardzo się starała, ma niewielkie szanse, by ten fenomen powstrzymać. Dlaczego?"
https://tvn24.pl/polska/warszawa-parada-rownosci-julia-maciocha-i-yga-kostrzewa-o-sytuacji-osob-lgbt-w-polsce-st7179850,"Parada równości w Warszawie. Julia Maciocha: polskie społeczeństwo jest gotowe na zmiany, mamy opór polityczny","17 czerwca 2023, 20:16","To, czego potrzebujemy, to polityków i polityczek, którzy nie boją się stanąć po stronie praw człowieka, którzy nie boją się stanąć po stronie grup marginalizowanych - powiedziała w ""Faktach po Faktach"" prezeska Fundacji Wolontariat Równości Julia Maciocha, komentując sytuację osób LGBT+ przy okazji Warszawskiej Parady Równości. - Cieszymy się, że możemy być widoczni na ulicach stolicy, ale równolegle cały czas mówimy o tym, że nie mamy żadnych praw - powiedziała z kolei Yga Kostrzewa ze Stowarzyszenia Lambda Warszawa.","W sobotę odbyła się Warszawska Parada Równości pod hasłem ""Wróżymy równość i piękność"". - Ten sygnał z Warszawy płynie nie tylko do Polski, ale całego świata, że Warszawa jest europejska, że Warszawa jest uśmiechnięta, że Warszawa jest tolerancyjna. To jest dla nas niesłychanie istotne - powiedział prezydent stolicy Rafał Trzaskowski. Sytuację osób LGBT+ oraz samo wydarzenie w stolicy komentowały w ""Faktach po Faktach"" Julia Maciocha, prezeska Fundacji Wolontariat Równości, organizującej Paradę Równości w Warszawie oraz Yga Kostrzewa ze Stowarzyszenia Lambda Warszawa, działaczka na rzecz praw osób LGBT+. - W naszym kraju mamy zero praw. (…) Jesteśmy absolutnie niewidziani przez nasze państwo, nierozpoznawani prawnie, nierozpoznawani jako pełnoprawni obywatele i obywatelki, którymi powinniśmy być, którymi jesteśmy, bo płacimy tutaj podatki, żyjemy tu - mówiła Julia Maciocha. W jej opinii ""polskie społeczeństwo jest gotowe na te zmiany"". - Mamy póki co opór polityczny - dodała. - To, czego potrzebujemy, to polityków i polityczek, którzy nie boją się stanąć po stronie praw człowieka, którzy nie boją się stanąć po stronie grup marginalizowanych i którzy staną za nami, nie tylko przed wyborami w ramach obietnic, ale również po - zaznaczyła. Maciocha mówiła także o wrogości okazywanej paradzie równości. - To jest ten hejt, z którym spotykamy się co roku, organizując to wydarzenie. Dostajemy bardzo dużo wiadomości, w których życzą nam śmierci, w których mówią, że jesteśmy obrzydliwi, w których też wielokrotnie powtarzają, że nie powinniśmy mieć prawa wychodzić na ulicę, chociaż prawo do protestu jest w DNA Polek i Polaków - powiedziała. Yga Kostrzewa podkreśliła, że w dniu parady ""cieszymy się, że możemy być widoczni na ulicach stolicy, ale równolegle cały czas mówimy o tym, że nie mamy żadnych praw"". - Przez 20 ostatnich lat, a tak naprawdę od 89. roku, nic się nie zmieniło w stosunku do tego, jakimi my obywatelami jesteśmy - powiedziała. Pytana o najważniejsze postulaty osób LGBT+, Kostrzewa zaznaczyła, że są to ""sprawy życia i śmierci"". - Jeżeli moja partnerka umiera, ja nie mam prawa jej pochować - podała jako przykład. - Tych postulatów jest dużo więcej i nie można tych rzeczy załatwić przez pójście do notariusza i podpisanie jakichkolwiek dokumentów, upoważnień - dodała. Pytana o wsparcie polityków i osób publicznych, Kostrzewa podkreśliła, że ""im więcej osób, które maja przełożenie na społeczeństwo - to są politycy, polityczki, osoby, które są jakimiś autorytetami - im więcej takich osób, im więcej takich wypowiedzi, tym to jest dużo bardziej słyszalne i ważniejsze"". Dopytywana o to, jak może wyglądać przyszłość osób LGBT+, Maciocha przywołała hasło tegorocznej parady - ""Wróżymy równość i piękność"". - W naszym teamie parady równości wierzymy, że Polska będzie lepsza. Wierzymy w młode pokolenie, które idzie ze zmianą, idzie z flagą równości, które otwiera się na innych, na różnych - powiedziała. - Parada z roku na rok rośnie. Parada z roku na rok jest piękniejsza, ma większą reprezentację i to właśnie dlatego, że idziemy ku lepszemu, idziemy ku lepszej Polsce - dodała. - Wierzę w zmianę. Wiem, że dla młodych ludzi to nie jest żaden temat czy ktoś jest niebinarny, transpłciowy, homoseksualny, biseksualny. Jestem pełna optymizmu, mimo że teraz idziemy trochę po grudach, ale na pewno będzie lepiej - odparła z kolei Kostrzewa."
https://tvn24.pl/swiat/usa-chcial-oczyscic-miasto-z-lesbijek-i-gejow-skazano-go-na-18-lat-wiezienia-st7181488,"Chciał ""uwolnić miasto od lesbijek i gejów"", ostrzelał dom. 47-latek skazany na 18 lat więzienia","19 czerwca 2023, 14:37","John Howald ze stanu Montana (USA), który w 2020 roku ostrzelał dom kobiety identyfikującej się jako lesbijka, został skazany na 18 lat więzienia. Mężczyzna planował zaatakować też innych członków społeczności LGBTQ+. Mówił, że zamierza ""oczyścić miasto z jego choroby"".","Wyrok wobec Howalda zapadł 14 czerwca. Decyzją sądu mężczyzna, za ostrzelanie domu i próbę strzelania do ludzi, został skazany na 18 lat więzienia, a następnie pięć lat pod nadzorem. Czynów tych Howald dopuścił się podczas - jak określono to w komunikacie amerykańskiego Departamentu Sprawiedliwości - ""samozwańczej misji mającej uwolnić miasto Basin od lesbijek, gejów i osób queer"". Do zdarzenia doszło 22 marca 2020 roku. ""Howald pojawił się przy domu swojej pierwszej ofiary i wystrzelił kilka pocisków w kierunku budynku oraz całej posiadłości. A wszystko to z powodu jego przekonań dotyczących orientacji seksualnej. Mając nadzieję, że udało mu się ją (ofiarę - red.) zabić, Howald ruszył w stronę innych domów zamieszkiwanych przez osoby identyfikujące się jako lesbijki, geje lub osoby queer"" - czytamy w komunikacie. Wiadomo, że w momencie ataku kobieta, która była jego celem, znajdowała się w domu. Nie ma informacji o tym, by doznała jakichkolwiek obrażeń. ZOBACZ TEŻ: 28-latka udawała 17-latkę, by uczyć się w liceum. Została aresztowana W dalszej części oświadczenia wyjaśniono, że w drodze do innych domów, które również obrał za swoje cele, mężczyzna spotkał znajomych, którzy wychodzili akurat z kościoła. Ci, widząc uzbrojonego w kilka sztuk broni palnej Howalda, zagadywali go tak długo, aż na miejsce zdążyła przyjechać policja. Podczas konfrontacji z funkcjonariuszami agresor miał wykrzykiwać nienawistne hasła wobec społeczności LGBTQ+ i wystrzeliwał kolejne naboje. Miał też wymierzyć broń w interweniującego funkcjonariusza, ""prawie doprowadzając do wymiany ognia w centrum miasta"". Ostatecznie uciekł w kierunku pobliskiego lasu, aresztowany został następnego dnia. W jego samochodzie znaleziono więcej broni. W komunikacie podkreślono, że Howald chciał, by jego czyny stały się inspiracją do przeprowadzenia podobnych ataków w całym kraju. Lokalny dziennik ""Independent Record"" podaje, że po ostrzelaniu domu w Basin Howald zadzwonił do swojego pastora i mówił, że ""zamierza oczyścić miasto z jego choroby"". Dziennik zaznacza, że to nie pierwszy zatarg mężczyzny z prawem. W przeszłości był on skazany za zabicie psa, obcięcie jego głowy piłą łańcuchową i rzucenie nią w jego właściciela. ZOBACZ TEŻ: Niemcy. Tragedia w pobliżu słynnego zamku. Dwie turystki z USA zepchnięte w przepaść. Ujawniono ich tożsamość"
https://tvn24.pl/swiat/estonia-parlament-uchwalil-legalizacje-malzenstw-jednoplciowych-st7184110,Parlament Estonii uchwalił legalizację małżeństw jednopłciowych,"21 czerwca 2023, 7:28",Estoński parlament opowiedział się za legalizacją małżeństw jednopłciowych. Dzięki równości małżeńskiej pary jednopłciowe uzyskają między innymi prawo do wspólnej adopcji dzieci. Zmienione prawo wejdzie w życie 1 stycznia 2024 roku.,"Parlament Estonii uchwalił we wtorek legalizację małżeństw jednopłciowych. Za zmianą ustawy o prawach rodziny głosowało 55 członków 101-osobowego parlamentu. 34 deputowanych było przeciw. Nowelizacja ustawy przewiduje zmianę definicji małżeństwa, które będzie odtąd rozumiane jako związek dwóch pełnoletnich osób, niezależnie od ich płci. Dzięki równości małżeńskiej pary jednopłciowe uzyskają m.in. prawo do wspólnej adopcji dzieci. Zmienione prawo wejdzie w życie 1 stycznia 2024 roku. ""Jestem dumna z mojego kraju. Budujemy społeczeństwo, w którym prawa każdej jednostki są szanowane i ludzie mogą kochać, kogo chcą"" - napisała na Twitterze premier Estonii Kaja Kallas. Oprócz małżeństwa nadal istnieje możliwość zawarcia zarejestrowanej umowy partnerskiej. Zarejestrowani już partnerzy mogą zawrzeć małżeństwo w trybie uproszczonym. Estonia została we wtorek drugim państwem w Europie Środkowowschodniej, po Słowenii, zezwalającym na małżeństwa jednopłciowe."
https://tvn24.pl/swiat/padwa-matki-niebiologiczne-moga-zniknac-z-aktow-urodzenia-dzieci-par-jednoplciowych-tego-chce-prokuratura-st7184507,Matki niebiologiczne mogą zniknąć z aktów urodzenia dzieci par jednopłciowych,"21 czerwca 2023, 14:11","Prokurator Padwy chce, aby nazwiska kobiet pozostających w związkach jednopłciowych, będących matkami niebiologicznymi, zniknęły z aktów urodzenia dzieci tych par. Sprawa unaocznia trudności prawne, z którymi borykają się ""tęczowe rodziny"" w kraju - zauważa agencja Reutera. Związki partnerskie są we Włoszech legalne od 2016 roku, ale brak jest przejrzystych przepisów w sprawie adopcji dzieci.","Sprawa wyszła na jaw w poniedziałek, a we wtorek opisała ją agencja Reutera. Valeria Sanzari, prokurator Padwy, wszczęła w czerwcu śledztwo w sprawie par kobiet, które posiadają potomstwo. Według niej należy skorygować akty urodzeń 33 dzieci tych par, wydane od 2017 roku, i usunąć z nich nazwiska matek niebiologicznych. ZOBACZ TEŻ: Parlament Estonii uchwalił legalizację małżeństw jednopłciowych Reuters zauważa, że związki osób tej samej płci zostały zalegalizowane we Włoszech w 2016 roku, jednak parom takim nie przyznano pełnych praw do adopcji dzieci. W obliczu braku jasnych przepisów w tym zakresie niektóre sądy orzekały na korzyść par jednopłciowych i zezwalały im na adopcję biologicznych dzieci drugiej osoby z pary. Władze niektórych miast, m.in. Padwy czy Mediolanu, zgadzały się następnie na zarejestrowanie obojga partnerów jako rodziców dziecka. Prokurator Sanzari uważa, że w przypadku 33 dzieci z Padwy nazwisko matek niebiologicznych powinno zostać usunięte z aktów ich urodzenia. Według Reutera usunięcie nazwiska rodzica z dokumentu stworzy przeszkody biurokratyczne i przyczyni się do napięć emocjonalnych. Matka, której nazwisko nie będzie podane w dokumencie, nie będzie już mogła chociażby odbierać dziecka ze szkoły bez pisemnej zgody partnerki (matki biologicznej), a jeśli partnerka umrze, dzieci mogą zostać jej odebrane. Sąd ma zająć się tą sprawą jeszcze w tym roku. Propozycja Sanzari zirytowała przedstawicieli włoskiego środowiska osób LGBTQ. - Te dzieci mogą zostać osierocone na mocy dekretu. To okrutna, nieludzka decyzja - skomentował poseł Partii Demokratycznej Alessandro Zan, działający na rzecz praw osób homoseksualnych. Rząd włoski poparł jednak decyzję prokurator. - We Włoszech małżeństwo jest zawierane tylko między mężczyzną i kobietą, a zatem tylko biologiczny rodzic jest rodzicem, którego nazwisko może zostać zarejestrowane - stwierdził minister ds. kontaktów z parlamentem Luca Ciriani w rozmowie z radiem RTL we wtorek. W marcu centroprawicowy rząd Giorgii Meloni zaapelował do władz Mediolanu, aby zaprzestały automatycznego rejestrowania obu partnerów z pary jednopłciowej jako rodziców dzieci znajdujących się pod ich opieką - przypomina Reuters. ZOBACZ TEŻ: Chcą powrotu tęczy na plac Zbawiciela. ""Będzie niezniszczalna, nie da się jej spalić"""
https://tvn24.pl/kultura-i-styl/piotr-jacon-nie-chcialbym-byc-specjalista-wylacznie-od-teczowych-rozmow-cykl-bez-polityki-w-tvn24-go-st7184794,Piotr Jacoń: nie chciałbym być specjalistą wyłącznie od tęczowych rozmów,"21 czerwca 2023, 14:51","Choć w mediach pracuje od 25 lat, największe uznanie zdobył, zajmując się tematyką LGBTQ+. Ale Piotr Jacoń, autor cyklu ""Bez polityki"" i tata transpłciowej 23-letniej Wiktorii, twierdzi, że nie chce być specjalistą wyłącznie od tęczowych rozmów. - Lubię rozmawiać, ale przede wszystkim słuchać. Z tego zasłuchania wychodzą moim zdaniem najlepsze spotkania - przekonuje. W najbliższą niedzielę na TVN24 GO pojawi się odcinek z prof. Aleksandrą Przegalińską. Jacoń będzie pytał, co futurolożka mówi swojej dziesięcioletniej córce o sztucznej inteligencji. Kolejny gość to Aleksander Kwaśniewski.","""Bez polityki"" to cykl wywiadów Piotra Jaconia, który zadebiutował w TVN24 GO w grudniu 2020 roku. - Od początku zakładałem, że te rozmowy będą toczyć się wokół innych tematów niż te, którymi głównie żyje TVN24. Ale tytuł cyklu nie jest dla nas cenzurą. Polityka jest dość naturalną częścią życia, więc jakoś się w tych rozmowach pojawia. Fokus jest jednak zawsze na osobę i na historię, z którą do mnie przychodzi - mówi Jacoń. Nowe odcinki ""Bez polityki"" pojawiają się w TVN24 GO w każdą niedzielę. Do tej pory powstało ich 136. - Na początku ""cięliśmy"" te rozmowy. Wydawało nam się, że nikt dłużej niż 20 minut nie wytrzyma, byliśmy zniewoleni formatem telewizji, gdzie godzinny wywiad pojawia się rzadko. A potem okazało się, że taki montaż nie ma sensu, bo wartością są także wątki poboczne - wspomina dziennikarz. Pierwszy odcinek zrobił z prof. Ewą Łętowską. - Dobrze go pamiętam, także dlatego, że pani profesor na przywitanie zmierzyła mnie wzrokiem i powiedziała: ""Ale się pan ubrał!"" Chyba moje buty nie pasowały do spodni - śmieje się Jacoń. Bohaterami ""Bez polityki"" byli m.in. Anja Rubik, Dorota Masłowska, Magda Umer, Katarzyna Grochola, Marek Kondrat, Stefan Chwin, Andrzej Dragan czy Jan-Krzysztof Duda. Wiele z rozmów okazywało się bardzo ważnych także dla samych gości i gościń. Dziennikarz nie zapomni spotkania z Danutą Stenką, która miała w oczach łzy, mówiąc o swoim dzieciństwie i rozmowy z Jerzym Jarniewiczem, poetą, laureatem literackiej nagrody Nike. - To był swoisty coming out, ale nie wprost. Widziałem, że on się do czegoś ważnego dla siebie zbiera. Przez to towarzyszyło nam duże napięcie - mówi dziennikarz. Najbardziej obawiał się rozmowy z Andrzejem Piasecznym. Miała dotyczyć życia artysty rok po jego coming oucie. - Widziałem z nim wcześniej wywiad, w którym to pytanie padło, a odpowiedź trwała 20 sekund. To było ryzyko: czy u mnie będzie podobnie? Ostatecznie rozmawialiśmy o tym godzinę. Bardzo się otworzył - wspomina dziennikarz. Czy osobiste doświadczenia dziennikarza mają wpływ na dobór gości? - Oczywiście, w końcu to program autorski. Osoby z kręgu LGBTQ+ mnie znają, i chyba mają przy mnie poczucie bezpieczeństwa, więc łatwiej mi je namówić na spotkanie. Zrobiłem rozmowę na przykład z transaktywistką Mają Heban czy dziennikarzem Antonem Ambroziakiem, bo chciałem, żeby widzowie ich poznali, ale tematem nie była przede wszystkim ich tożsamość płciowa, tylko po prostu ich życie. Nie chciałbym być specjalistą wyłącznie od tęczowych rozmów - mówi. Jacoń zaczął poznawać środowisko LGBTQ+ kilka lat temu. W marcu 2021 roku w specjalnym wydaniu programu ""Czarno na białym"" w TVN24 wyemitowano jego reportaż ""Wszystko o moim dziecku"". Były to rozmowy z rodzicami dzieci transpłciowych i niebinarnych. Uważni widzowie zauważyli, że temat jest dziennikarzowi bliski. Na koniec reportażu pojawiła się dedykacja: ""Dla Wiktorii – tata"", a w napisach końcowych: ""muzyka: Wiktoria Jacoń"". Trzy miesiące później Jacoń udzielił wywiadu dwumiesięcznikowi ""Replika"", w którym przyznał, że reportaż był jego terapią i opowiedział, jak wyglądał coming out jego dziecka. ""Wiktoria skończy w tym roku 21 lat. Właściwie przez cały okres jej dorastania często mieliśmy poczucie, że nie jest osobą szczęśliwą. Więc pytaliśmy samych siebie: dlaczego nasze dziecko jest wycofane, zamknięte w sobie, samotne, depresyjne. Dlaczego się tnie?"" - mówił w wywiadzie.

Wspomina, co usłyszał od córki. ""Nie pamiętam dokładnie jej słów (…) Musiała powiedzieć, że jest kobietą i używa imienia Wiktoria. Wspominała o terapii hormonalnej. Niemal automatycznie oboje z Magdą [żona Jaconia] od razu weszliśmy w tryb 'pełna akceptacja'. Zapewniliśmy nasze dziecko o miłości i wsparciu. To była spokojna rozmowa. Gdy się skończyła, oboje się rozpłakaliśmy. Był to jednak wstrząs. Ale niedługo potem pojawiła się pewna ulga – poczucie, że wreszcie wiemy, o co przez te lata chodziło. Wszystko zaczęło układać się w całość"" - czytamy w ""Replice"". WAŻNE: Cykl rozmów Piotra Jaconia ""Bez polityki"" można oglądać tylko w TVN24 GO. TVN24 GO to pierwsza polska newsowa platforma, która daje dostęp do kanałów TVN24 i TVN24 BiS na żywo oraz biblioteki programów na żądanie, a także do dodatkowych transmisji z najważniejszych wydarzeń w Polsce i na świecie, które można zobaczyć tylko online. Korzystanie z TVN24 GO jest bardzo wygodne: można kontynuować oglądanie na dowolnym wspieranym urządzeniu (komputerze, smartfonie lub smart tv), cofnąć kanały na żywo do 2 godzin, a wybrane programy oglądać do 7 dni wstecz lub dłużej. Dostęp do TVN24 GO kosztuje 10 zł za 30 dni lub 100 zł na 365 dni. Jak zainstalować TVN24 GO? W sklepie App Store lub Google Play i wyszukaj aplikację TVN24 GO. Następnie zainstaluj aplikację na swoim telefonie. W nowej aplikacji nie musisz zakładać nowego konta. Wystarczy, że zalogujesz się za pomocą loginu i hasła, którego używałeś/łaś do tej pory. ZOBACZ TEŻ:
""Fakty"" TVN na żywo w komórce i na laptopie. Jak oglądać bez telewizora?"
https://tvn24.pl/kultura-i-styl/malgorzata-rozenek-majdan-dorota-wellman-i-inne-gwiazdy-tvn-wspieraja-spolecznosc-lgbtq-w-czasie-miesiaca-dumy-zdjecia-st7186899,"""Zawsze możecie na mnie liczyć"". Jak gwiazdy TVN-u okazują wsparcie społeczności LGBTQ+","23 czerwca 2023, 10:28","Czerwiec jest Miesiącem Dumy dla społeczności LGBTQ+, a dla osób publicznych okazją, by okazać jej wsparcie. ""Jest dla mnie oczywiste, że należą nam się równe prawa"" - uważa Maja Ostaszewska, aktorka (""Diagnoza"" i ""Druga szansa""). Poparcie dla środowiska LGBTQ+ deklarują też m.in. Małgorzata Rozenek-Majdan, Dorota Wellman, Monika Olejnik i Katarzyna Kolenda-Zaleska.","Maja Ostaszewska pojawiła się na tegorocznej Paradzie Równości w Warszawie. ""Niech będzie pięknie!!! Dla wolności, różnorodności, równych praw, szacunku, otwartości, radości"", napisała na Instagramie aktorka. W paradzie wzięła też udział Katarzyna Kolenda-Zaleska, dziennikarka ""Faktów"" TVN i szefowa Fundacji TVN. ""Równość, tolerancja i szczęście dla wszystkich"" - zaapelowała w social mediach. Wsparcie dla społeczności LGBTQ+ otwarcie deklaruje też Małgorzata Rozenek-Majdan. ""Tęczowi przyjaciele. Zawsze możecie na mnie liczyć"" - zapewnia. - Bardzo wielu moich przyjaciół i ludzi ważnych w moim życiu wywodzi się ze społeczności LGBT+. Nie wyobrażam sobie, żeby dzielić ludzi ze względu na to, z kim chcą spędzać swoje życie - mówiła w ubiegłym roku w wywiadzie dla jednego z portali. Czy jako mama trzech synów miałaby problem, gdyby jeden z nich wyznał, że nie jest heteroseksualny? - To nie byłby żaden problem. Dla mnie problemem byłoby, gdyby mój syn przyszedł i powiedział, że wstąpił do młodzieżówki Konfederacji. To byłby dla mnie problem - powiedziała. W gronie przyjaciół osób LGBTQ+ jest również Dorota Wellman. Prowadząca ""Dzień Dobry TVN"" dziewięć lat temu stała się twarzą Kampanii Przeciwko Homofobii ""Ramię w ramię po równość"". Wtedy echem odbiło się jej mocne zdanie ""Gówno mnie obchodzi, kto z kim śpi"". Czy nadal je podtrzymuje? ""Teraz to zdecydowanie zbyt delikatne sformułowanie. Dziś trzeba by użyć mocniejszych słów. Każdemu z nas należą się prawa człowieka, a one są w Polsce łamane. Jestem przerażona tym, że nienawidzimy innych. Szukamy wroga, na którym można się wyżyć. To jest politycznie obrzydliwe i zmierza do rzeczy najgorszych. Ostrzeżenie, które padło z ust Mariana Turskiego, byłego więźnia Oświęcimia: 'Nie zgadzajcie się na zło wobec drugiego człowieka], musi w nas wybrzmieć. To nie dotyczy waszego środowiska, ale nas wszystkich. Ludzie, obudźcie się!"" - mówiła Wellman w ostatnim, okładkowym wywiadzie dla ""Repliki"", magazynu LGBTIA. ZOBACZ TEŻ: ""Miesiąc Dumy"" w TVN24 GO. Poruszające dokumenty, ważne rozmowy Ważną postacią dla środowiska LGBTQ+ jest Magda Gessler, której nazwisko było skandowane podczas warszawskiej Parady Równości. ""Wolność! Równość! Magda Gessler!"". ""Jestem z wami całym sercem i wszystkimi kolorami którymi się otaczam, które na siebie wkładam… od lat. Robert kocham was"" - napisała gospodyni ""Kuchennych rewolucji"" przy zdjęciu posłów Nowej Lewicy Roberta Biedronia i Krzysztofa Śmiszka, którzy prywatnie są parą. 

Wiosną 2019 roku, po serii homofobicznych wypowiedzi polityków i osób publicznych, Gessler zamieściła na swoich social mediach zdjęcie pary gejów z komentarzem: ""Miłość jest piękna w każdym kolorze... Jeśli jest prawdziwa… Zakochani są chronieni"". Do wpisu odniosła się po prezentacji ramówki TVN. - Wszyscy musimy się kochać. Niech każdy kocha tego, kogo chce. To jest jego wybór. Jesteśmy przecież w wolnym demokratycznym kraju. Staram się uświadamiać ludzi delikatnie i po cichu, że ich też może spotkać taka sytuacja, że ich syn czy córka będą homoseksualni. Nie warto tracić z nimi kontaktu, bo to odbija się na ich całym życiu - mówiła. 

Monika Olejnik 25 lat temu otrzymała Tęczowy Laur, nagrodę za głoszenie postaw tolerancyjnych i walkę o prawa mniejszości (od 2007 roku Fundacja Równości przyznaje Hiacynty). ""Przyjaźń, miłość, tolerancja - zero hejtu codziennie. Trzeba odpowiedzialnie walczyć o tolerancję - CODZIENNIE!"", przypomina dziennikarka. ZOBACZ TEŻ: Zmiany w ""Dzień Dobry TVN"". Z programu odchodzi pięcioro prowadzących"
https://tvn24.pl/poznan/marsz-rownosci-w-poznaniu-st7198626,Marsz Równości przeszedł przez Poznań,"1 lipca 2023, 15:42","W sobotę przez Poznań przeszedł 19. Marsz Równości. - Niestety postulaty i potrzeby społeczności LGBT+ nadal nie są spełnione, więc tak naprawdę nadal, od tych 19 lat, maszerujemy po to samo - mówiła aktywistka z grupy Stonewall.","Marsz Równości w Poznaniu to jedno z najstarszych takich wydarzeń w Polsce. W tym roku odbył się po raz 19. Trasa marszu była wyjątkowo długa i omija centrum miasta. Powodem są trwające tam remonty. Przedstawicielka Grupy Stonewall przedstawiła manifest tegorocznego Marszu Równości. - To już 19. Marsz Równości w Poznaniu. Zbieramy się tu już od 2004 roku. Przez ten czas polska społeczność LGBT+ wykonała olbrzymią pracę. Wbrew wymierzonej w nas przemocy, dyskryminacji i nienawiści w prawie 30 miastach w Polsce zbierają się Marsze Równości - podkreśliła aktywistka. Wśród postulatów znalazło się między innymi wprowadzenie równości małżeńskiej z prawem do adopcji dzieci, uproszczenie procedury administracyjnej uzgodnienia płci, wprowadzenie zakazu nawoływania do nienawiści i znieważania osób z powodu tożsamości płciowej, ekspresji płciowej lub cech płciowych oraz wprowadzenie zakazu terapii konwersyjnej i promowania jej. Później w rozmowie z reporterem TVN24 aktywistka mówiła: - Niestety postulaty i potrzeby społeczności LGBT+ nadal nie są spełnione, więc tak naprawdę nadal, od tych 19 lat, maszerujemy po to samo. Przemawiał też między innymi poseł Koalicji Obywatelskiej Franciszek Sterczewski. - Jestem pod wielkim wrażeniem tego, co się wydarzyło przez ostatnich 20 lat, chciałbym z tego miejsca bardzo podziękować Grupie Stonewall, wszystkim osobom zaangażowanym w Poznaniu i wszystkim z organizacji równościowych z całej Polski. Ten wielki marsz jest niesamowitym osiągnięciem - podkreślał polityk. ZOBACZ W TVN24 GO REPORTAŻ ""CZARNO NA BIAŁYM"": Wszystko o moim dziecku >>> Marsz wyruszył sprzed Centrum Kultury Zamek i dalej idzie przez rondo Kaponiera, ulice Głogowską i Hetmańską oraz rondo Jana Nowaka-Jeziorańskiego. Tam maszerujący skręcili w kierunku centrum i około godziny 18 wrócili pod Centrum Kultury Zamek. Czytaj też: Polska ostatnia w Unii Europejskiej. Opublikowano Tęczowy Ranking ILGA-Europe 2023 W sobotę wieczorem odbędą się imprezy towarzyszące marszowi i zwieńczające poznański Tydzień Dumy. Zobacz też: ""Miesiąc Dumy"" w TVN24 GO. Poruszające dokumenty, ważne rozmowy"
https://tvn24.pl/polska/marsz-rownosci-w-poznaniu-mecenas-anna-mazurczak-o-sytuacji-osob-lgbt-w-polsce-st7198782,"""To są cały czas aktualne postulaty, ale już żadnych półśrodków""","1 lipca 2023, 18:30","Przekroczyliśmy dawno ten moment, w którym moglibyśmy mówić, że będziemy zadowoleni związkami partnerskimi. Równość małżeńska, adopcja, prawa osób transpłciowych, równe traktowanie, ochrona przed dyskryminacją i mową nienawiści. To są cały czas aktualne postulaty, ale już żadnych półśrodków - powiedziała na antenie TVN24 mecenas Anna Mazurczak z Polskiego Towarzystwa Prawa Antydyskryminacyjnego, która wzięła udział w Marszu Równości w Poznaniu.","W sobotę w Poznaniu zorganizowano 19. Marsz Równości. Według szacunków to drugi co do wielkości marsz w Polsce. Zakończył on jednocześnie Pride Month - miesiąc dumy, wypełniony marszami równości na całym świecie. Każdego roku przez 30 dni czerwca szczególnie podkreślana jest równość i akceptacja, na które zasługują wszyscy. - Ja na marszu zawsze czuję, że tutaj każdy i każda może być sobą i czuć się swobodnie, dobrze, spokojnie i bezpiecznie - mówiła w TVN24 mecenas Anna Mazurczak. Zaznaczyła, że ""oczywiście nie zawsze tak było i nie we wszystkich miastach w Polsce to tak wygląda"". Jak podkreśliła, dla niej ""najważniejszym celem marszu jest to, zwłaszcza dla osób, które na co dzień doświadczają przemocy lub dyskryminacji ze względu na swoją orientację seksualną albo tożsamość płciową, że chociaż przez ten mały moment w roku mogą poczuć ulgę, odetchnąć, zrzucić ten ciężar ze swojej piersi"". Prawniczka wspomniała o badaniach dotyczących konsekwencji psychicznych dyskryminacji, w tym m.in. w sektorze ochrony zdrowia, jakie ponoszą osoby LGBT. - Są takie badania, które porównują kondycję psychiczną osób LGBT do kondycji osób żyjących w Polsce w ogóle. To, co jest najbardziej wstrząsające, to że w ostatnich latach wśród osób LGBT znacznie wzrosła licza osób, które mają objawy bardzo ciężkiej depresji albo myśli samobójczych. Objawy silnej depresji ma jedna piąta osób LGBT, które żyją w Polsce w porównaniu do pół procenta w populacji ogólnej - zauważyła Mazurczak. - Najbardziej wstrząsające jest to, że w tym szczęśliwym społeczeństwie mamy stosunkowo małą, bardzo nieszczęśliwą mniejszość - dodała. Zaznaczyła jednocześnie, że ""są postępy, jeśli chodzi o ochronę prawną"". - Mam poczucie, że 10-15 lat temu o co innego toczyliśmy boje. Na dziś, jeśli chodzi o ochronę prawną i to, co możemy wywalczyć w sądach to powiedziałabym, że jest lepiej. Mam też takie uczucie, że przez tę powszechną homofobię w środowisku politycznym, przez te wszystkie homofobiczne i transfobiczne wypowiedzi osób publicznych sędziowie wręcz poczuli, że to jest ten moment, kiedy nie ma co liczyć, że parlament uchwali przepisy, które będą lepiej chronić społeczność osób LGBT, że musimy to zrobić my. Coraz częściej mam takie poczucie, że sędziowie w polskich sądach nas słyszą i rzeczywiście są gotowi udzielać ochrony prawnej w tych sprawach dyskryminacyjnych, przemocowych i nie skazują nas za każdym razem na batalię na poziomie międzynarodowym - mówiła Mazurczak. Jej zdaniem najbardziej palącą kwestią jest zmiana procedury oznaczenia płci osób transpłciowych. - Żeby nie musiały przechodzić przez poniżające postępowanie sądowe, które często trwa bardzo długo, by dokonać zmiany oznaczenia płci w swoich dokumentach. Uważam, że to jest priorytet - oceniła. - Przekroczyliśmy dawno ten moment, w którym moglibyśmy mówić, że będziemy zadowoleni związkami partnerskimi. No nie. Równość małżeńska, adopcja, prawa osób transpłciowych, równe traktowanie, ochrona przed dyskryminacją i mowa nienawiści. To są cały czas aktualne postulaty, ale już żadnych półśrodków - oznajmiła."
https://tvn24.pl/swiat/piec-rzeczy-ktore-warto-wiedziec-2-lipca-st7198926,"Pięć rzeczy, które warto wiedzieć 2 lipca","2 lipca 2023, 6:55","We Francji odbył się w sobotę pogrzeb 17-letniego Nahela, którego śmierć w czasie policyjnej interwencji wywołała protesty w kraju. Ulicami Poznania przeszedł 19. Marsz Równości. Prokuratura Okręgowa w Gdańsku zmieniła kwalifikację czynu dotyczącą wypadku na promie na Morzu Bałtyckim. Oto pięć rzeczy, które warto dziś wiedzieć.","W sobotę w Nanterre pod Paryżem odbył się pogrzeb 17-letniego Nahela, który został zastrzelony przez policję podczas kontroli drogowej. Nastolatka żegnały tłumy żałobników. Tysiące protestujących wyszły w sobotę wieczorem na ulice miast w całej Francji. To kolejna, piąta już noc zamieszek, które wywołało zastrzelenie nastolatka. Specjalne oddziały policyjne zostały skierowane do Lille i Marsylii, gdzie w ciągu dnia doszło już do starć ze służbami mundurowymi. Francuska rada ds. kultu muzułmańskiego (CFCM) wezwała do spokoju, wskazując, że ""szokujące obrazy z przedmieść wzmocnią tylko tych, którzy piętnują ich sąsiedztwo i ich mieszkańców"". CZYTAJ RÓWNIEŻ: Zamieszki we Francji. Mer Marsylii wezwał do ""natychmiastowego"" przysłania posiłków Prokuratura Okręgowa w Gdańsku zmieniła kwalifikację czynu w śledztwie dotyczącym wypadku do którego doszło w czwartek na promie Stena Spirit na wodach terytorialnych Szwecji, w wyniku którego śmierć poniosło dwoje polskich obywateli. ""W wyniku podjętych czynności w sprawie Prokuratury Okręgowej w Gdańsku dotyczącej śmierci dwojga polskich obywateli aktualnie śledztwo w tej sprawie prowadzone jest w sprawie zabójstwa dziecka i targnięcia się na życie przez matkę"" – przekazała w sobotę rzeczniczka Prokuratury Okręgowej w Gdańsku prok. Grażyna Wawryniuk. Początkowo polska prokuratura informowała, że śledztwo prowadzone będzie w kierunku nieumyślnego spowodowania śmierci. Śledztwo w tej sprawie prowadzi także szwedzka prokuratura. W sobotę przez Poznań przeszedł 19. Marsz Równości. Trasa marszu była wyjątkowo długa i omijała centrum miasta. Powodem były trwające tam remonty. Uczestnicy przyznawali, że postulaty i potrzeby społeczności LGBT+ nadal nie są spełnione. - Od tych 19 lat maszerujemy po to samo - mówili. Marsz zakończył jednocześnie Pride Month - miesiąc dumy, wypełniony marszami równości na całym świecie. Każdego roku przez 30 dni czerwca szczególnie podkreślana jest równość i akceptacja, na które zasługują wszyscy. CZYTAJ RÓWNIEŻ: Marsz Równości przeszedł przez Poznań Ukraińska obrona powietrzna wykryła i zniszczyła w nocy z soboty na niedzielę wszystkie nieprzyjacielskie cele w przestrzeni powietrznej Kijowa - przekazała administracja wojskowa Kijowa, po nocnym ataku Rosjan na stolicę. ""Kolejny atak z powietrza na Kijów. Tym razem nieprzyjaciel użył bezzałogowych statków powietrznych (UAV). Według wstępnych danych były to drony Shahded"" - poinformował szef administracji wojskowej Kijowa Serhij Popko. Elon Musk, właściciel Twittera, przekazał, że jego platforma zastosowała tymczasowe limity odczytywania postów, aby zająć się ""ekstremalnymi poziomami"" zbierania danych i manipulacjami systemem. Decyzja Muska, którą nazwał ""tymczasowym środkiem nadzwyczajnym"" jest reakcją na, jak twierdzi, ""niezwykle agresywne"" działania setek organizacji zbierających dane z Twittera wbrew intencjom jego użytkowników."
https://tvn24.pl/krakow/sanok-ulicami-miasta-przejdzie-ii-marsz-rownosci-st7191956,"Bastion PiS? To nie tu. ""Tęczowy Sanok"" przejdzie ulicami miasta","2 lipca 2023, 9:51","Sanok to drugie podkarpackie miasto po Rzeszowie, w którym w tym roku odbędzie się Marsz Równości. Uczestnicy przejdą ulicami miasta 22 lipca pod hasłem ""Miłość naszym prawem"". - Marzę o świecie, w którym każda osoba LGBTQ+ może czuć się ze sobą dobrze, mieć poczucie bezpieczeństwa i pełnię praw. Wierzę, że marsz jest krokiem w tym kierunku - mówi Wiktoria Aleksandra Barańska, jedna z organizatorek wydarzenia z ramienia kolektywu ""Tęczowy Sanok"".","Pierwszy Marsz Równości w Sanoku przeszedł ulicami miasta 4 czerwca 2022 roku pod hasłem ""Czyńmy miłość, a nie wojnę"". Jednym z głównych postulatów był sprzeciw wobec rosyjskiej agresji na Ukrainę. Ściągnął do miasta nad Sanem aktywistów działających na rzecz osób LGBTQ+ z całej Polski. W tym roku w Sanoku Marsz Równości odbędzie się 22 lipca, a hasłem tegorocznej edycji jest ""Miłość naszym prawem"". - Kiedy zastanawialiśmy się, jakie powinno być hasło naszego marszu, doszliśmy do wniosku, że te trzy proste słowa najlepiej opisują o co w tym wszystkim chodzi - mamy prawo do naszej miłości, do tego, żeby rodziny, które tworzymy, były traktowane na równi z innymi rodzinami - wyjaśnia Wiktoria Aleksandra Barańska. Czytaj też: Polska ostatnia w Unii Europejskiej. Opublikowano Tęczowy Ranking ILGA-Europe 2023 I dodaje: - Obecnie, jeśli na przykład dwie kobiety wychowują razem dziecko jednej z nich, druga mama, czyli partnerka biologicznej matki dziecka, nie ma jako rodzic żadnych oficjalnych praw, jest dla polskiego prawa niewidoczna. Taka sytuacja fatalnie wpływa na bezpieczeństwo dzieci i rodziców. Jak czytamy na stronie organizatorów II Marszu Równości w Sanoku, wśród postulatów tegorocznego wydarzenia jest m.in. ochrona przed dyskryminacją i wykluczeniem wszystkich mniejszości społecznych oraz wzmocnienie ochrony prawnej przed mową i przestępstwami z nienawiści. ""Chcemy regulacji prawnych w sprawie przestępstw motywowanych nienawiścią wobec osób LGBTQ. Postulujemy o rozszerzenie przepisów dotyczących mowy nienawiści o kwestie dotyczące tożsamości płciowej i orientacji seksualnej, oraz skuteczne egzekwowanie już istniejących regulacji"" - piszą organizatorzy. Zobacz też: ""Miesiąc Dumy"" w TVN24 GO. Poruszające dokumenty, ważne rozmowy Postulują też wprowadzenie uregulowań prawnych ułatwiających proces medyczny i prawny potwierdzenia płci osobom transpłciowym w dokumentach bez zbędnych procesów sądowych. Walczą także o wprowadzenie pełnej równości małżeńskiej z prawem do adopcji oraz ustawy regulującej związki niebędące małżeństwami, w tym szczególnie przepisów zapewniających zabezpieczenie wzajemnych zobowiązań. Czytaj też: Polska w tyle rankingu badającego poziom równouprawnienia osób LGBT+. Komentarze ekspertów Apelują o tańszy dostęp do kultury, miastotwórcze działania w przestrzeni miejskiej, zapobieganie wykluczeniu komunikacyjnemu i likwidację barier architektonicznych dla zmarginalizowanych grup: rodziców i opiekunów z wózkami dziecięcymi, osób z niepełnosprawnościami i osób starszych. Aktywiści chcą też wprowadzenia do szkół i przedszkoli ""nowoczesnej, rzetelnej i neutralnej światopoglądowo edukacji dotyczącej ludzkiej seksualności, dostosowanej do możliwości percepcyjnych i wieku, edukacji antydyskryminacyjnej, uczącej otwartości na różnorodność oraz etyki kształtującej postawy szacunku i poszanowania godności wszystkich ludzi"". Żądają polityki na rzecz równości płci, równego traktowania kobiet, mężczyzn i osób niebinarnych w każdej sferze życia. ""Domagamy się zatrudniania i wynagradzania w zależności od wykonywanej pracy i kompetencji, a nie płci. Żądamy języka pozbawionego seksizmu, wprowadzenia parytetu płci w gremiach kierowniczych, strukturach politycznych oraz w mediach"" - postulują. Chcą też zapewnienia obywatelom i obywatelkom pełni praw reprodukcyjnych w tym: prawa do informacji, edukacji seksualnej, bezpłatnej antykoncepcji, w tym także antykoncepcji awaryjnej oraz aborcji na żądanie do 12 tygodnia ciąży. ""Żądamy poszanowania praw pacjenta, ograniczenia stosowania tzw. klauzuli sumienia tak, by jej stosowanie nie odbierało kobietom ich praw, realizacji prawa do godnego porodu, a także polityki wspierającej rodzicielstwo"" - podkreślają. Chcą też zwiększenia pomocy państwa dla rodzin, w których żyją osoby z niepełnosprawnościami i przywrócenia funduszu alimentacyjnego. ZOBACZ W TVN24 GO REPORTAŻ ""CZARNO NA BIAŁYM"": Wszystko o moim życiu >>> Postulują skrócenie procedury wystawiania wiz do Polski szczególnie w placówkach dyplomatycznych na wschodzie Europy. ""Żądamy ograniczenia biurokracji stosowanej wobec obcokrajowców mieszkających w Polsce. Żądamy poprawienia warunków, w jakich przetrzymywani są azylanci na terenie Polski. Azyl to nie wyrok więzienia. Zgodnie z przesłaniem Konstytucji 3 Maja: Kto granice Rzeczpospolitej nawiedza - wolnym jest!"" - podkreślają. Organizatorzy postulują także unormowanie relacji finansowych między państwem, a Kościołem. Chcą likwidacji finansowych przywilejów Kościoła oraz opodatkowania jego dochodów, zakazu finansowania go z budżetu państwa, w tym w szczególności ewangelizacji i katechezy, oraz jawności przepływów finansowych między państwem, a Kościołem i obowiązek ewidencjonowania wszystkich przychodów. ZOBACZ W TVN24 GO REPORTAŻ ""CZARNO NA BIAŁYM"": Wszystko o moim dziecku >>> Chcą równouprawnienia wszystkich organizacji wyznaniowych i światopoglądowych, wolności od indoktrynacji religijnej i od przemocy symbolicznej w instytucjach, służbach i mediach państwowych oraz wolności oraz ""nieskrępowanej religijnie wolności słowa"", czyli zniesienia artykułu 196 Kodeksu karnego, który dotyczy obrazy uczuć religijnych. Wśród postulatów znalazły się także te związane z ekologią - tu znalazł się apel do rządu i korporacji o odejście od technologii zatruwających planetę, oraz ochroną praw zwierząt, w tym przede wszystkim wprowadzenie zakazu chowu zwierząt na futro, występów zwierząt w cyrkach, polowań rekreacyjnych, oraz przedmiotowego i okrutnego traktowania zwierząt w chowie przemysłowym. Czytaj też: ""Polskie społeczeństwo jest gotowe na tęczowe rodziny"". Czerwiec miesiącem dumy dla osób LGBTQ+ Sanocki Marsz Równości wyruszy o godzinie 14 z Rynku, przejdzie ulicami miasta i wróci na Rynek. Będzie mu towarzyszyć muzyka oraz przemówienia zaproszonych gości. W planie jest też organizacja dodatkowych wydarzeń, ale to - jak podkreśla Wiktoria Aleksandra Barańska - zależy od funduszy, jakie uda się organizatorom zebrać na organizację wydarzenia. - Ludzie od dawna pytali nas, kiedy i czy w tym roku w naszym mieście odbędzie się Marsz Równości. Bardzo cieszymy się, że będziemy mogli się ponownie spotkać - mówi nam współorganizatorka wydarzenia. - Marsze są świętem równości, wolności i bezpieczeństwa. Pokazują, że każda osoba mieszkająca w mieście, jak i przyjezdna, może czuć się w nim dobrze i jest mile widziana. Osoby LGBTQ+ żyją wszędzie, w całej Polsce, na Podkarpaciu również, dlatego w naszym województwie także chcemy czuć się u siebie - podkreśla. I dodaje: - Dla mnie marsz jest wydarzeniem, o którym marzyłam jako nastolatka. Sygnałem, który pokazuje zwłaszcza młodym osobom, że są ważne, kochane i potrzebne, że ich potrzeby i uczucia mają znaczenie. Marzę o świecie, w którym każda osoba LGBTQ+ może się czuć po prostu dobrze ze sobą, mieć poczucie bezpieczeństwa i pełnię praw. Wierzę, że marsz jest krokiem w tym kierunku. Tydzień wcześniej, 15 lipca, po raz czwarty Marsz Równości przejdzie ulicami Rzeszowa. Hasłem tegorocznego wydarzenia - podobnie jak w ubiegłym roku - jest ""Idziemy po równość i pokój""."
https://tvn24.pl/opole/opole-ulicami-miasta-przeszedl-5-marsz-rownosci-na-budynku-ratusza-zawisla-teczowa-flaga-st7211948,Ulicami Opola przeszedł 5. Marsz Równości. Na budynku ratusza zawisła tęczowa flaga,"8 lipca 2023, 16:06","Ulicami Opola przeszedł 5. Marsz Równości. Tegoroczne hasło to ""Opole domem dla wszystkich"". Z tej okazji na budynku opolskiego ratusza zawisła tęczowa flaga. ""To swego rodzaju symbol, potwierdzający, że Opole to miasto otwarte i tolerancyjne"" - napisał w mediach społecznościowych prezydent miasta Arkadiusz Wiśniewski.","Marsz wyruszył w sobotę o godzinie 14. Tegorocznego hasło to ""Opole jest domem dla wszystkich"". Jak podkreślali organizatorzy, oprócz kolorowego pochodu, przygotowano szereg atrakcji, między innymi miasteczko równości. - Rozstawione przez nas miasteczko równości było otwarte już przed marszem i będzie czynne jeszcze po marszu, tak by osoby zainteresowane mogły skorzystać ze stoisk. Sporo osób podchodziło. Widać, że wzbudzamy zaufanie obywateli i obywatelek. Osoby te były ciekawe, nie były agresywnie nastawione. Opole jest domem dla wszystkich - powiedział w rozmowie z TVN24 Mikołaj, jeden z uczestników marszu. Swojego poparcia uczestnikom marszu udzielił prezydent Opola Arkadiusz Wiśniewski, który objął patronatem to wydarzenie. Z tej okazji na budynku opolskiego ratusza pojawiła się też tęczowa flaga. ""To swego rodzaju symbol, potwierdzający, że Opole to miasto otwarte i tolerancyjne, choć kiedyś przed wejściem do ratusza wisiały flagi nazistowskie i symbole NSDAP"" - napisał w mediach społecznościowych. Prezydent Wiśniewski dodał we wpisie, że wspiera i daje patronat marszowi równości po to, żeby nacjonalistyczna polityka nie zniszczyła ponownie Polski i Europy. ""Jako mąż i tata dwójki wspaniałych dzieciaków, nie potrzebuję dziś obrońców rodziny, którzy będą grozić innym wybiciem zębów i wykluczeniem ze społeczeństwa. Potrzebuję tolerancyjnej i otwartej Polski, która da moim dzieciom szansę dorastania w szacunku i swobodzie poznania świata, która nauczy ich kochać i rozumieć, a nie chować się i nienawidzić inności, a także zamykać przed światem i wiedzą w przesądach i zakłamaniu"" - zakończył Arkadiusz Wiśniewski."
https://tvn24.pl/swiat/korekta-plci-rosja-duma-panstwowa-uchwalila-zakaz-zmiany-plci-st7223971,"Duma Państwowa uchwaliła ustawę zakazującą ""zmiany płci"", czyli korekty płci","14 lipca 2023, 13:28","Rosyjska Duma Państwowa poparła w ostatnim czytaniu ustawę zakazującą obywatelom medycznej i prawnej ""zmiany"", czyli korekty płci. Zaniepokojenie wyrazili lekarze i obrońcy praw osób transpłciowych. Dokument trafi teraz do izby wyższej parlamentu, a następnie do prezydenta Władimira Putina do podpisu.","Zgodnie z ustawą Rosjanie nie będą mogli dokonywać ""zmiany"" (korekty) płci w oficjalnych dokumentach tożsamości, co było legalne od 1997 roku. Pracownicy ochrony zdrowia mieliby zakaz ""wykonywania interwencji medycznych mających na celu zmianę płci"", w tym operacji oraz przepisywania terapii hormonalnej. Jak przekazał w piątek Reuters, deputowani do Dumy Państwowej dodali do projektu ustawy w drugim czytaniu przepisy zakazujące osobom transpłciowym adopcji lub wychowywania dzieci w rodzinie zastępczej oraz umożliwiające unieważnienie małżeństw, jeśli po jego zawarciu któreś z małżonków ""zmieni"" płeć. Projekty ustaw w Dumie Państwowej, czyli niższej izbie parlamentu, są rozpatrywane w trzech czytaniach zanim trafią do izby wyższej (Rady Federacji), a następnie do prezydenta Władimira Putina do podpisu. Lekarze i obrońcy praw osób transpłciowych ostrzegają, że nowe prawo może doprowadzić do powstania czarnego rynku substytutów hormonów i gwałtownego wzrostu liczby prób samobójczych wśród młodych ludzi, którzy nie będą mieli dostępu do opieki medycznej. - Dla dzieci i nastolatków ta sytuacja wydaje się absolutną beznadziejnością – powiedziała w rozmowie z Reutersem Elle Solomina, transpłciowa Rosjanka mieszkająca w Gruzji. - Nie będą mogli uzyskać żadnej pomocy - dodała."
https://tvn24.pl/swiat/wegry-przepisy-w-sprawie-lgbt-apel-ambasad-i-instytucji-kulturalnych-st7228529,Prawie 40 ambasad wezwało rząd Węgier do wycofania przepisów wymierzonych w osoby LGBT,"15 lipca 2023, 8:42",Wszystkie kraje Unii Europejskiej poza Polską wezwały w piątek rząd Węgier do wycofania przepisów postrzeganych jako ograniczające prawa osób LGBT. Pod apelem podpisało się łącznie prawie czterdzieści ambasad oraz dziesięć instytucji kulturalnych.,"Oświadczenie zostało podpisane między innymi przez ambasady Stanów Zjednoczonych, Ukrainy oraz przez wszystkie kraje Unii Europejskiej z wyjątkiem Polski. Wyrażono w nim ""pełne poparcie dla członków społeczności lesbijek, gejów, osób biseksualnych, transpłciowych, queer i interseksualnych na Węgrzech oraz ich praw do równości i niedyskryminacji"". Również w piątek jedna z największych księgarni na Węgrzech – Lira - została ukarana grzywną w wysokości 12 milionów forintów (ok. 143 tys. zł) za sprzedaż wśród książek dla nieletnich komiksu o tematyce LGBT brytyjskiej autorki Alice Oseman bez zapakowania go w plastikową folię. Według prawa uchwalonego na Węgrzech w 2021 r. zabrania się prezentowania treści homoseksualnych nieletnim w mediach. W ustawie zapisano też, że szkolne zajęcia podejmujące kwestie seksualności nie mogą ""propagować zmiany płci"" ani homoseksualizmu. Takie zajęcia poza pedagogami szkolnymi będą mogły prowadzić tylko osoby i organizacje występujące w oficjalnym, aktualizowanym rejestrze. W ustawie zapisano, że państwo chroni prawo dziecka do zachowania tożsamości odpowiadającej płci w chwili urodzenia. W sobotę w stolicy Węgier będzie miał miejsce marsz Budapest Pride, największe coroczne wydarzenie środowisk LGBT w tym środkowoeuropejskim kraju."
https://tvn24.pl/krakow/rzeszow-marsz-rownosci-na-ulicach-miasta-st7223247,"""Po równość i pokój"". Marsz Równości na ulicach Rzeszowa","15 lipca 2023, 14:13","W sobotę po raz czwarty ulicami Rzeszowa przejdzie Marsz Równości. Hasłem tegorocznego wydarzenia jest ""Idziemy po równość i pokój"". Barwny korowód wyruszy sprzed ""tęczowego mostu"" o godzinie 14.","Jak informują organizatorzy, postulaty tegorocznego Marszu Równości są podobne do ubiegłorocznych. To m.in. uchylenie tzw. stref ""anty-LGBT"". ""Zarówno te przeciwko tzw. ideologii lesbijek, gejów, osób biseksualnych i transpłciowych, jak i te ordoiurisowe karty przyjęte w celu zablokowania działań pomocowych wymienionych w warszawskiej 'Deklaracji LGBT+' opracowanej przez organizację Miłość Nie Wyklucza i podpisanej przez Rafała Trzaskowskiego. Protestujemy przeciwko próbom zablokowania i zdelegalizowania samorządowej pomocy ukierunkowanej na społeczność LGBTQIA+"" - czytamy na stronie organizatorów wydarzenia. Czytaj też: Polska ostatnia w Unii Europejskiej. Opublikowano Tęczowy Ranking ILGA-Europe 2023 Organizatorzy postulują także równość małżeńską, włącznie z prawem adopcji dzieci. Domagają się rozszerzenia katalogu mowy nienawiści kodeksu karnego o orientację seksualną i tożsamość płciową oraz ""konsekwentnego stosowania go wobec osób ze świata polityki, samorządu, organizacji pozarządowych, kościoła, mediów tradycyjnych i społecznościowych"". Zobacz też: ""Miesiąc Dumy"" w TVN24 GO. Poruszające dokumenty, ważne rozmowy Chcą także zastąpienia katechezy etyką oraz edukacją antydyskryminacyjną i seksualną opartą na standardach WHO. Czytaj tez: Miesiąc dumy LGBT. ""Chodzi o dumę z tych, którzy jako pierwsi odważyli się walczyć o swoje prawa"" Żądają też prostej administracyjnej procedury metrykalnego uzgodnienia płci, na podstawie oświadczenia, bez konieczności wędrówki po lekarzach, a także refundacji operacyjnej korekty płci. Postulują opracowanie we współpracy z organizacjami LGBTQIA+ programów zdrowia psychicznego ze szczególnym uwzględnieniem osób LGBTQIA+. A także bezwzględny zakaz pseudonaukowej ""terapii konwersyjnej"". ZOBACZ W TVN24 GO REPORTAŻ ""CZARNO NA BIAŁYM"": Wszystko o moim życiu >>> Marsz wystartuje o godzinie 14 z Mostu Narutowicza (tzw. tęczowy most) na zachodnim brzegu Wisłoki. Uczestnicy przejdą przez ulice Rejtana, Kopisto, Lisa-Kuli, Cieplińskiego i Piłsudskiego. Marsz zakończą pod Podkarpackim Urzędem Wojewódzkim od strony Grunwaldzkiej. Według szacunków organizatorów przemarsz barwnego korowodu ulicami miasta ma potrwać około trzech godzin. Jak informują organizatorzy, w tym roku po raz pierwszy platformę rzeszowskiego Marszu Równości poprowadzą drag queens. Będą to Kitty Queen i Avrill De Mon. Obecność na rzeszowskim wydarzeniu zapowiedzieli aktywiści walczący o prawa społeczności LGBTQ+ z całej Polski. To czwarta edycja Marszu Równości w Rzeszowie. Pierwszy odbył się w 2018 roku, kolejny rok później. Z powodu pandemii choroby COVID-19 w 2020 i 2021 roku marsz się nie odbył. Rok temu powrócił, z patronatem prezydenta miasta Konrada Fijołka."
https://tvn24.pl/polska/24-letnia-marika-wyszla-z-wiezienia-tresc-wyroku-z-uzasadnieniem-sadu-kieruje-nia-nienawisc-odczuwa-wyzszosc-st7244061,"""Najbardziej agresywna"", ""odczuwa swoją wyższość"", ""kieruje nią nienawiść"". Wyrok w sprawie Mariki","18 lipca 2023, 11:58","Jest osobą zdemoralizowaną, kieruje nią nienawiść wobec innych osób, kategoryzuje ludzi, odczuwa swoją wyższość nad osobami należącymi do mniejszości - ocenił sąd w Poznaniu, rozpoznając sprawę 24-letniej aktualnie Mariki. Dzięki decyzji Zbigniewa Ziobry skazana za usiłowanie rozboju kobieta wyszła na wolność i oczekuje na decyzję prezydenta w sprawie ułaskawienia. Wczoraj opublikowano treść wyroku z uzasadnieniem w jej sprawie.","24-letnia Marika w 2021 roku została skazana na trzy lata więzienia. Odsiedziała rok. W połowie lipca katolicka, skrajnie prawicowa organizacja Ordo Iuris rozpoczęła kampanię społeczną mającą na celu przekonanie prezydenta Andrzeja Dudy do ułaskawienia 24-latki. ""Wraz z trzema innymi osobami, w geście sprzeciwu wobec promowania skrajnie lewicowych ideologii, usiłowała wyszarpać kobiecie torbę w barwach ruchu LGBT. W następstwie została oskarżona"" - pisało Ordo Iuris. CZYTAJ WIĘCEJ: ""Mimo młodego wieku zachowywali się jak osoby zdemoralizowane"". Ziobro wypuścił 24-latkę z więzienia Decyzją ministra sprawiedliwości i prokuratora generalnego Zbigniewa Ziobry skazana Marika wyszła na wolność. Prawo pozwala udzielić przerwy w karze podczas biegu postępowania w sprawie ułaskawienia. Ziobro w sobotę na konferencji prasowej nie chciał odpowiadać na pytania o szczegóły sprawy zadawane mu przez reportera TVN24 Sebastiana Napieraja. Ordo Iuris w poniedziałek wieczorem opublikowała treść wyroku Sądu Rejonowego Poznań Stare-Miasto Wydziału III Karnego - wobec Mariki i innego mężczyzny - wraz z uzasadnieniem. Czytamy w nim, że Marika została oskarżona z artykułów 13 §1, 280 §1 i 57a §1 Kodeksu karnego za wydarzenia z 10 sierpnia 2020 roku w Poznaniu. Wskazano przy tym, że Marika ""publicznie i bez powodu, okazując przez to rażące lekceważenie porządku prawnego, wspólnie i w porozumieniu z (trzema innymi osobami - red.), usiłowała dokonać rozboju (...), stosując przy tym przemoc w postacie szarpania, popychania i wykręcania palca III ręki lewej, co spowodowało u pokrzywdzonej obrażenia ciała w postaci skręcenia stawu międzypaliczkowego dalszego oraz sińca palca III ręki lewej, co stanowi naruszenie narządów ciała na czas krótszy aniżeli 7 dni, lecz czynu nie dokonała z uwagi na postawę pokrzywdzonej"". PEŁNA TREŚĆ WYROKU Z UZASADNIENIEM W uzasadnieniu zwrócono uwagę, że oskarżeni udali się do Poznania na Marsz Równości, ""mimo że zupełnie nie identyfikowali się z jego celami"". Zaznaczono, że przyjazd z Gniezna nie miał charakteru przypadkowego i pokojowego, a celem było jawne okazanie swojej nienawiści wobec mniejszości seksualnych. Zacytowano, że oskarżeni ""używali słów powszechnie uważanych za obelżywe"" i wykrzykiwali w stronę pokrzywdzonej zwroty takie, jak ""lesby"", ""oddajcie tę szmatę"". Dodatkowo wspomniano, że po tym, gdy pokrzywdzona stawiała opór przy próbie wyrwania jej torby, oskarżeni zaniechali działań i ""wskutek reakcji jednego ze świadków uciekli z miejsca zdarzenia"". Sąd oświadczył, że ""nie dał wiary wyjaśnieniom Mariki, w zakresie, w jakim wyjaśniała, że nie przejawiała agresji w stosunku do pokrzywdzonej oraz nie używała wulgarnych słów i nie szarpała torby"". Zaznaczono, że Marika - z czwórki zaangażowanych osób - ""zachowywała się w sposób najbardziej aktywny i agresywny"", z jej strony padały ""największe obelgi"", stąd sąd nie uznał wyjaśnień za wiarygodne. Poinformowano przy tym, że sąd nie dał także wiary w wyjaśnienia, według których Marika ""wyraziła skruchę za popełniony czyn i przekonywała o zmianie dotychczasowych skrajnych poglądów"". Oceniono, że ""oskarżona w dalszym ciągu wyraża poglądy przesycone nienawiścią wobec mniejszości, w tym mniejszości seksualnych"". CZYTAJ TAKŻE: ""Nagonka"" i ""ataki"". Iustitia ""żąda zapewnienia ochrony"" sędzi, która wydała wyrok w sprawie Mariki Opisując zeznania Mariki, wymieniono między innymi, że przyznała się do zarzucanego jej czynu, ale nie zgadzała się z jego przyjętą kwalifikacją prawną. Zauważono także, że oskarżona ""chciała zabrać torbę, bo symbolizowała społeczność LGBT+, którą to społeczność oskarżona źle postrzegała i chciała zwalczać"". Dodano, że pokrzywdzona nie przyjęła przeprosin, z uwagi na to, że ""poglądy oskarżonych okazały się radykalne"". Wyjaśniono, że powołała się na treści opatrzone zdjęciami oskarżonych, dostępnymi w internecie. Jeden ze świadków, który wydarzenie obserwował z okna swojego mieszkania, zeznał, że widział, jak ""troje mężczyzn i jedna kobieta w maskach szarpią dwie kobiety w celu odebrania jednej z niej torby"". Świadek mówił też, że słyszał wulgaryzmy, jak na przykład ""szmata"", a także groźby ""jeszcze popamiętasz"". W dalszej części sąd tłumaczył powody przyjętej kwalifikacji. Oceniono, że ""nie zachodzą rozsądne jakiekolwiek wątpliwości co do sprawstwa i winy oskarżonych w zakresie przypisywanego im czynu"". ""Na podstawie materiału dowodowego możliwe było ustalenie stanu faktycznego w sposób stanowczy, wykazany wiarygodnymi dowodami, a ocena dowodów nie dawała podstaw do alternatywnych ustaleń w zakresie przebiegu zdarzeń"" - przekazano. Tłumaczono dalej, że oskarżeni swoim zachowaniem ""wypełnili wszystkie ustawowe znamiona przestępstwa"" z artykułów 13 §1, 280 §1 i 57a §1 Kodeksu karnego, a także, że ""bezpośrednio zmierzali do dokonania przestępstwa rozboju"". Zauważono też, że ""dopuszczono się zamachu na osobę"", ale nie doszło do zabrania torby, stąd nie można mówić o zrealizowaniu wszystkich znamion przestępstwa rozboju. Mimo to - jak wyjaśniono - ustalenia jednoznacznie wskazują, że oskarżeni udali się do Poznania, następnie ""upatrzyli sobie jedną osobę"", po czym postanowili odebrać jej torbę. Podsumowano, że zachowanie oskarżonych ""realizuje zamiary usiłowania dokonania rozboju"", bo ""usiłowali dokonać przywłaszczenia cudzej torby, niezależnie od tego, co zamierzali z tą torbą zrobić i jaką wartość dla ich przedstawiała"". W uzasadnieniu zaznaczono, że ""bez znaczenia dla rozstrzygnięcia pozostaje to, że oskarżeni nie chcieli wzbogacić się poprzez zabranie torby"", o czym wspominali w swoich wyjaśnieniach. ""Okoliczności, dla których postanowili dokonać czynu zasługują na szczególne potępienie i w tym zakresie uzasadniają kwalifikację czynu z art. 57a §1 Kodeksu karnego. Czyn nacechowany był bowiem agresją słowną i fizyczną"" - napisano. Uściślono, że oskarżeni chcieli zabrać i zniszczyć torbę ""z uwagi na swoje radykalne poglądy i nienawiść kierowaną w stosunku do określonej społeczności stanowiącej mniejszość seksualną"". W uzasadnieniu zwrócono także uwagę na zachowanie oskarżonych przed sądem. Podano, że było ono ""lekceważące"", a oskarżeni ""zdawali się być rozbawieni zarówno zarzutami, jak i zeznaniami składanymi przez pokrzywdzoną"". Opisano, że Marika ""przez cały proces była uśmiechnięta, sprawiając wrażenie osoby, która czerpie satysfakcję z tego, że znajduje się na ławie oskarżonych"", a także wykazała ""brak skruchy i lekceważenie obowiązujących norm prawnych i społecznych, które zdaniem sądu stanowią konsekwencję przyjętej postawy braku szacunku i pogardy wobec innych osób"". Sąd zwrócił uwagę na młody wiek oraz dotychczasową niekaralność oskarżonych, jednak ocenił też, że przejawiają oni ""skłonności do agresywnego zachowania, by bronić głoszonych przez siebie poglądów"". ""Głoszone przez nich poglądy są przesycone językiem nienawiści i chęcią zlikwidowania mniejszości, w tym mniejszości seksualnych w Polsce"" - stwierdzono. ""Oskarżeni zakładają, że obecność mniejszości w Polsce szkodzi rozwojowi narodu polskiego i wymaga ich interwencji. Ze zgromadzonych dowodów wynika, że zapowiadają walkę z 'wrogami' wszelkimi możliwymi sposobami. Deklarują się jako młodzi nacjonaliści, chętnie fotografują się z banerami o hasłach narodowo-radykalnych"" - napisano w uzasadnieniu. Wspomniano tu, że oskarżeni nie tylko ""przybierają znaki organizacji nacjonalistycznych takich jak Młodzież Wszechpolska, czy jeszcze bardziej radykalne, głoszące poglądy totalitarne, w tym faszystowskie i nazistowskie Obóz Narodowo-Radykalny i Front Oczyszczenia Narodowego"". Podkreślono, że ""zachowania oskarżonych nie można postrzegać jako incydent"", ponieważ stali się oni częścią wspomnianych środowisk i ""głoszą poglądy nienawistne"". ""Taka postawa nie jest dopuszczalna w demokratycznym państwie prawa"" - dodano. Zaznaczono przy tym, że każdy obywatel ma prawo głosić poglądy, brak jest jednak przyzwolenia na nienawiść i ataki wobec innych grup społecznych. W dalszej części sąd tłumaczył kolejne aspekty, które wpłynęły na wymiar wyroku. Podano między innymi, że ""uwzględnił lekceważący stosunek do obowiązującego porządku prawnego i popełnienie czynu polegającemu na umyślnym zamachu na nietykalność cielesną, na porządek publiczny, na umyślnym niszczeniu, uszkodzeniu lub czynieniu niezdatną do użytku cudzej rzeczy"". Wskazano także, że niekaralność i młody wiek oskarżonych uznano za okolicznością łagodzącą. ""Okoliczności tej nie można jednak przeceniać wobec tylu okoliczności obciążających oskarżoną"" - podano. Opisano dalej, że Marika ""jest osobą zdemoralizowaną, kieruje nią nienawiść wobec innych osób"", a także ""kategoryzuje ludzi według orientacji seksualnej, rasy, narodowości i według tych kategorii ich ocenia"". ""Sama ewidentnie odczuwa swoją wyższość nad osobami należącymi do mniejszości i atakuje ich, by realizować przyjęte przez siebie założenia. Założenia te są społecznie niebezpieczne i ocierają się o ideologie totalitarne, w tym faszyzmu i nazizmu"" - dodano. ""W ocenie sądu, jedynie bezwzględna kara pozbawienia wolności stanowi adekwatną reakcję na popełniony przez oskarżoną czyn i jest w stanie zmusić ją do krytycznej oceny swojego zachowania. Taka kara spełniać będzie też cel prewencji ogólnej"" - napisało, zauważając przy tym, że wymierzenie najniższej z kar w wymiarze trzech lat pozbawienia wolności ""uniemożliwiło jej warunkowe zawieszenie"". ""Każdy człowiek posiada określony poglądy w sprawach politycznych, lecz usprawiedliwienie łamania przepisów prawa tymi okolicznościami nie jest uzasadnione. Tym bardziej karygodne jest używanie w tym celu przemocy i gróźb. Takie zachowanie nie jest niczym uzasadnione. Jest to postawa etycznie naganna i wymagająca potępienia. Przyzwolenie na funkcjonowanie w społeczeństwie takich zachowań prowadziłoby w sposób oczywisty do chaosu, przemocy oraz nienawiści w życiu publicznym"" - przypominano. W uzasadnieniu zaznaczono, że wymierzona kara, przy przyjętej kwalifikacji prawnej, stanowi najniższą karę z możliwych i ""odpowiada on społecznej szkodliwości czynu oskarżonej o raz wysokiemu stopniowi zawinienia"" Mariki. ""Wina oskarżonej jest bezsprzeczna, a jej stopień wysoki, zachowanie należy poczytywać jako naganne i zuchwałe"" - dodano. W dokumencie poinformowano także, że w tym przypadku niemożliwe było zastosowanie kary mieszanej (krótkoterminowa kara pozbawienia wolności), bo czyn zakwalifikowano jako czyn o charakterze chuligańskim, w którym dolna granica wynosi minimum 3 lata pozbawienia wolności."
https://tvn24.pl/najnowsze/swatch-pozywa-malezje-za-konfiskate-czesci-jej-zegarkow-st7244174,Swatch pozywa Malezję za konfiskatę zegarków,"18 lipca 2023, 12:38","Szwajcarski producent zegarków Swatch poinformował, że rozpoczął postępowanie sądowe przeciwko rządowi Malezji za konfiskatę tęczowych zegarków z serii Pride.","Urzędnicy w Malezji skonfiskowali 172 zegarki z tęczowej kolekcji Pride, które były sprzedawane w centrach handlowych w całej Malezji. Swatch żąda odszkodowania i zwrotu zegarków o wartości 14 tysięcy dolarów. (około 55,29 tys. zł). W Malezji homoseksualizm jest zakazany na podstawie praw religijnych i świeckich. Jak przypomina BBC za ""aktywność homoseksualną"" grozi kara pozbawienia wolności lub kara cielesna. Swatch złożył pozew w zeszłym miesiącu w Sądzie Najwyższym w Kuala Lumpur. Sprawa ma zostać rozpatrzona jeszcze w tym tygodniu. Władze Malezji poinformowały, że zegarki zostały skonfiskowane w maju przez jednostkę ścigania Ministerstwa Spraw Wewnętrznych, ponieważ zawierały ""elementy LGBT"". Swatch stwierdził w swoim pozwie, że zegarki ""nie były w żaden sposób zdolne do powodowania jakichkolwiek zakłóceń porządku publicznego lub moralności ani żadnych naruszeń prawa"". Firma stwierdziła, że ​​jej reputacja została nadszarpnięta przez konfiskaty, dodając, że jej ""wyniki biznesowe i handlowe również ucierpiały bezpośrednio na skutek konfiskaty"". W swojej kampanii promocyjnej zegarków Pride firma Swatch opisuje je jako ""głośne, dumne, podnoszące na duchu i pełne znaczenia"". Firma odnosi się do flagi Pride jako ""symbolu ludzkości, który przemawia w imieniu wszystkich płci i wszystkich ras"". W swoim pozwie Swatch stwierdził, że zegarki ""nie promują żadnej aktywności seksualnej, a jedynie zabawny i radosny wyraz pokoju i miłości"". W pozwie jako strony pozwane wymienia się Ministerstwo Spraw Wewnętrznych i rząd Malezji."
https://tvn24.pl/polska/tvn-w-czolowce-marek-najsilniej-kojarzonych-jako-wspierajace-spolecznosc-lgbt-st7249497,TVN w czołówce marek najsilniej kojarzonych jako wspierające społeczność LGBT+,"20 lipca 2023, 17:43","Netflix, Google i TVN to trzy marki, które odbiorcy najsilniej kojarzą ze wsparciem dla społeczności LGBT+ - wynika z raportu przeprowadzonego przez agencję komunikacyjną Wavemaker. Firma zbadała również ocenę zaangażowania marek w ""sprawy społeczno-polityczne"".","Przeprowadzone przez Wavemaker badanie objęło swoim zasięgiem grupę 1500 respondentów powyżej 18. roku życia. Jak z niego wynika, Netflix, Google i TVN to marki, które najsilniej kojarzone są ze wsparciem względem społeczności LGBT+. Kolejno wskazywało na nie 23, 19 oraz 18 procent wszystkich respondentów. Dalej uplasowały się: Facebook, Durex, IKEA, Empik, McDonald's, Nike i ""Gazeta Wyborcza"" na równi z MTV. Na dalszych miejscach znalazły się: Levi's, Microsoft, HBO, CD Projekt, YES, Lego, BMW, BNP Paribas oraz Ben&Jerry. ZOBACZ TEŻ: ""Zawsze możecie na mnie liczyć"". Jak gwiazdy TVN-u okazują wsparcie społeczności LGBTQ+ Pozytywnie nt. wsparcia marek okazywanego dla ""praw mniejszości seksualnych"" wypowiedziało się 46 procent wszystkich ankietowanych. Grupą, która najsilniej wyraziła swoje poparcie dla wsparcia osób LGBT+, byli respondenci z przedziału wiekowego od 18 do 24 lat. ""Za"" opowiedziało się aż 54 procent z nich. W ramach badania poproszono też ankietowanych o ocenę zmiany logotypu na tęczowy w mediach społecznościowych z okazji miesiąca dumy. ""Za"" opowiedziało się 36,2 procent ankietowanych, przeciw było 19,5 procent, a 44,4 procent przyznało, że jest im to obojętne. Osoby, które wyraziły negatywny stosunek względem takich gestów, poproszono o uzasadnienie swojego zdania. ""I o ile 53 proc. z nich (średnio to co dziesiąty badany ogółem) rzeczywiście sprzeciwia się wspieraniu społeczności LGBT, to blisko połowa uważa po prostu, że korporacje jako pracodawcy nie powinni zajmować stanowiska w kwestii orientacji seksualnej, a jedna trzecia badanych uważa, że tęczowe logotypy to tylko chwyt marketingowy"" - wyjaśnia Wavemaker. ZOBACZ TEŻ: ""Polskie społeczeństwo jest gotowe na tęczowe rodziny"". Czerwiec miesiącem dumy dla osób LGBTQ+ W ramach badania ankietowani zostali również poproszeni o ocenę zaangażowania marek w inne ""sprawy społeczno-polityczne"". Jak się okazało, najbardziej pozytywnie odnieśli się oni do działań związanych z promowaniem praw dzieci, wspieraniem osób starszych, wolności słowa i ochroną środowiska naturalnego oraz pomocy ubogim. ZOBACZ TEŻ: Pride Month - miesiąc dumy LGBTQ+. ""Wszyscy pukali się w czoło i mówili, że jesteśmy z Marsa. Okazuje się, że zmiany zachodzą dużo szybciej"""
https://tvn24.pl/rzeszow/sanok-ii-marsz-rownosci-przeszedl-ulicami-sanoka-dzieki-takim-marszom-mlodzi-przestaja-sie-bac-st7252765,"""Miłość naszym prawem"". Marsz Równości przeszedł ulicami Sanoka","22 lipca 2023, 9:45","22 lipca w sobotę ulicami Sanoka (woj. podkarpackie) przeszedł II Marsz Równości. W tym roku wydarzenie odbyło się pod hasłem ""Miłość naszym prawem"". ""Doszliśmy do wniosku, że te trzy proste słowa najlepiej opisują o co w tym wszystkim chodzi: mamy prawo do naszej miłości, do tego, żeby rodziny, które tworzymy, były traktowane na równi z innymi rodzinami - powiedziała jedna z organizatorek wydarzenia z ramienia kolektywu ""Tęczowy Sanok"".","Sanocki Marsz Równości wyruszył o godzinie 14 z Rynku, przeszedł ulicami: Piłsudzkiego, Mickiewicza, Królowej Bony, Podgórze, Daszyńskiego, Kościuszki, 3 Maja i wróci na Rynek. Jego łączna trasa wyniosła około 4 kilometry. Wydarzeniu pod hasłem ""Miłość naszym prawem"" towarzyszyła muzyka oraz przemówienia zaproszonych gości. - Kiedy zastanawialiśmy się, jakie powinno być hasło naszego marszu, doszliśmy do wniosku, że te trzy proste słowa najlepiej opisują o co w tym wszystkim chodzi: mamy prawo do naszej miłości, do tego, żeby rodziny, które tworzymy, były traktowane na równi z innymi rodzinami - powiedziała Wiktoria Aleksandra Barańska, członkini Tęczowego Sanoka. I dodała: - Marzę o świecie, w którym każda osoba LGBTQ+ może czuć się ze sobą dobrze, mieć poczucie bezpieczeństwa i pełnię praw. Wierzę, że marsz jest krokiem w tym kierunku. Ulicami Sanoka, niosąc tęczową flagę, maszerowało nie tylko młode pokolenie, ale również jego nauczyciele i rodzice. - Jestem nauczycielem w sanockiej szkole i ten marsz jest dla mnie formą wsparcia moich uczniów w walce o normalność. Chciałabym, żeby szkoła, szczególnie ta podkarpacka, bo tutaj jest ciężko, była wolna od uprzedzeń i otwarta na młodych, zwłaszcza tych kolorowych. Mamy ich coraz więcej. Dzięki takim marszom wydaje mi się, że przestają się bać, więc wspieram to, ile mogę i zachęcam do tego, by samorząd zrobił to samo, bo wówczas damy radę stworzyć sobie dobre środowisko - mówiła jedna z uczestniczek marszu. - Jestem tutaj przede wszystkim dla dwójki moich dzieci. Po to, żeby Polska była lepsza, bardziej wyrozumiała i kolorowa. Nie propagowała wykluczeń społecznych. Żeby naszym dzieciom było w szkołach coraz lepiej - podkreślała inna pikietująca. Czytaj też: Polska ostatnia w Unii Europejskiej. Opublikowano Tęczowy Ranking ILGA-Europe 2023 Wśród postulatów tegorocznego wydarzenia jest m.in. ochrona przed dyskryminacją i wykluczeniem wszystkich mniejszości społecznych oraz wzmocnienie ochrony prawnej przed mową i przestępstwami z nienawiści. ""Chcemy regulacji prawnych w sprawie przestępstw motywowanych nienawiścią wobec osób LGBTQ. Postulujemy o rozszerzenie przepisów dotyczących mowy nienawiści o kwestie dotyczące tożsamości płciowej i orientacji seksualnej, oraz skuteczne egzekwowanie już istniejących regulacji"" - piszą organizatorzy. Zobacz też: ""Miesiąc Dumy"" w TVN24 GO. Poruszające dokumenty, ważne rozmowy Postulują też wprowadzenie uregulowań prawnych ułatwiających proces medyczny i prawny potwierdzenia płci osobom transpłciowym w dokumentach bez zbędnych procesów sądowych. Walczą także o wprowadzenie pełnej równości małżeńskiej z prawem do adopcji oraz ustawy regulującej związki niebędące małżeństwami, w tym szczególnie przepisów zapewniających zabezpieczenie wzajemnych zobowiązań. Apelują o tańszy dostęp do kultury, miastotwórcze działania w przestrzeni miejskiej, zapobieganie wykluczeniu komunikacyjnemu i likwidację barier architektonicznych dla zmarginalizowanych grup: rodziców i opiekunów z wózkami dziecięcymi, osób z niepełnosprawnościami i osób starszych. Czytaj też: Polska w tyle rankingu badającego poziom równouprawnienia osób LGBT+. Komentarze ekspertów Aktywiści chcą też wprowadzenia do szkół i przedszkoli ""nowoczesnej, rzetelnej i neutralnej światopoglądowo edukacji dotyczącej ludzkiej seksualności, dostosowanej do możliwości percepcyjnych i wieku, edukacji antydyskryminacyjnej, uczącej otwartości na różnorodność oraz etyki kształtującej postawy szacunku i poszanowania godności wszystkich ludzi"". Żądają polityki na rzecz równości płci, równego traktowania kobiet, mężczyzn i osób niebinarnych w każdej sferze życia. ""Domagamy się zatrudniania i wynagradzania w zależności od wykonywanej pracy i kompetencji, a nie płci. Żądamy języka pozbawionego seksizmu, wprowadzenia parytetu płci w gremiach kierowniczych, strukturach politycznych oraz w mediach"" - postulują. Chcą też zapewnienia obywatelom i obywatelkom pełni praw reprodukcyjnych w tym: prawa do informacji, edukacji seksualnej, bezpłatnej antykoncepcji, w tym także antykoncepcji awaryjnej oraz aborcji na żądanie do 12 tygodnia ciąży. ""Żądamy poszanowania praw pacjenta, ograniczenia stosowania tzw. klauzuli sumienia tak, by jej stosowanie nie odbierało kobietom ich praw, realizacji prawa do godnego porodu, a także polityki wspierającej rodzicielstwo"" - podkreślają. Chcą też zwiększenia pomocy państwa dla rodzin, w których żyją osoby z niepełnosprawnościami i przywrócenia funduszu alimentacyjnego. ZOBACZ W TVN24 GO REPORTAŻ ""CZARNO NA BIAŁYM"": Wszystko o moim życiu >>> Postulują skrócenie procedury wystawiania wiz do Polski szczególnie w placówkach dyplomatycznych na wschodzie Europy. ""Żądamy ograniczenia biurokracji stosowanej wobec obcokrajowców mieszkających w Polsce. Żądamy poprawienia warunków, w jakich przetrzymywani są azylanci na terenie Polski. Azyl to nie wyrok więzienia. Zgodnie z przesłaniem Konstytucji 3 Maja: Kto granice Rzeczpospolitej nawiedza - wolnym jest!"" - podkreślają. Organizatorzy postulują także unormowanie relacji finansowych między państwem, a Kościołem. Chcą likwidacji finansowych przywilejów Kościoła oraz opodatkowania jego dochodów, zakazu finansowania go z budżetu państwa, w tym w szczególności ewangelizacji i katechezy, oraz jawności przepływów finansowych między państwem, a Kościołem i obowiązek ewidencjonowania wszystkich przychodów. ZOBACZ W TVN24 GO REPORTAŻ ""CZARNO NA BIAŁYM"": Wszystko o moim dziecku >>> Chcą równouprawnienia wszystkich organizacji wyznaniowych i światopoglądowych, wolności od indoktrynacji religijnej i od przemocy symbolicznej w instytucjach, służbach i mediach państwowych oraz wolności oraz ""nieskrępowanej religijnie wolności słowa"", czyli zniesienia artykułu 196 Kodeksu karnego, który dotyczy obrazy uczuć religijnych. Wśród postulatów znalazły się także te związane z ekologią - tu znalazł się apel do rządu i korporacji o odejście od technologii zatruwających planetę, oraz ochroną praw zwierząt, w tym przede wszystkim wprowadzenie zakazu chowu zwierząt na futro, występów zwierząt w cyrkach, polowań rekreacyjnych, oraz przedmiotowego i okrutnego traktowania zwierząt w chowie przemysłowym. Czytaj też: ""Polskie społeczeństwo jest gotowe na tęczowe rodziny"". Czerwiec miesiącem dumy dla osób LGBTQ+ 15 lipca już po raz czwarty Marsz Równości przeszedł ulicami Rzeszowa. Sanok jest drugim podkarpackim miastem, w którym odbędzie się to wydarzenie. Kolejnym Krosno - tam Marsz Równości odbędzie się 26 sierpnia i będzie to pierwsze tego typu wydarzenie w tym mieście."
https://tvn24.pl/kultura-i-styl/piotr-jacon-poleca-ksiazki-na-wakacje-to-tytuly-ktore-daja-do-myslenia-st7255772,"Piotr Jacoń poleca książki na wakacje. To tytuły, które ""dają do myślenia""","25 lipca 2023, 9:30","- Moje wybory czytelnicze często kręcą się wokół bohaterów i bohaterek zapraszanych do programu. Trafiam w ten sposób na bardzo wartościowe książki - mówi Piotr Jacoń, autor cyklu ""Bez polityki"" w TVN24 GO. W swoim programie dziennikarz rozmawia z ludźmi ze świata kultury, nauki, działaczkami i działaczami społecznymi. Gościnią najnowszego odcinka jest Dominika Lasota, młodzieżowa aktywistka klimatyczna, w kolejnym będzie psycholożka Natalia de Barbaro.","W trakcie urlopów, w czasie jazdy samochodem, Piotr Jacoń słucha audiobooków. - Ale są to audiobooki w wersji limitowanej, bo książki czyta mi moja żona Magda. Robi to świetnie! Tak czytelniczo razem mija nam czas. W czerwcu pokonaliśmy tak cztery tysiące kilometrów. Przeczytaliśmy m.in. ""Stonera"". Naprawdę warto! - mówi tvn24.pl Jacoń. Co jeszcze poleca gospodarz ""Bez polityki""? ""Stoner"", John Williams Opowieść o zwykłym, niezbyt udanym życiu wykładowcy uniwersyteckiego Williama Stonera, która przez krytyków została uznana za ""wielką"", ""fascynującą"" i ""doskonałą"". W 2013 roku była jedną z najchętniej czytanych powieści w Stanach Zjednoczonych. - Ta książka ma ciekawą historię, bo została wydana w 1965 roku i wtedy przeszła bez echa, sprzedała się zaledwie w dwóch tysiącach egzemplarzy. Drugie życie zyskała ponad 50 lat później. W Polsce ukazała się w dwóch tłumaczeniach, ja poznałem to najnowsze, Macieja Stroińskiego. To zwyczajne życie zwyczajnego bohatera toczy się niespiesznie, ale tyle w tej opowieści celnych psychologicznych obserwacji. I tyle bycia na przekór: przekraczania granic własnego pochodzenia, ale też społecznych konwenansów. Bardzo zżyliśmy się ze Stonerem tego lata - mówi Jacoń. ""Głusza"", Anna Goc Reportaż o ludziach głuchych. Książka dziennikarki ""Tygodnika Powszechnego"" została doceniona w tym roku Nagrodą im. Ryszarda Kapuścińskiego. - Bardzo zasłużone wyróżnienie. To jest taka książka, która otwiera uszy. Po jej przeczytaniu poczułem się zawstydzony swoją ignorancją i brakiem wyczulenia na to, czym tak naprawdę jest życie osób głuchych w Polsce. Wyostrza perspektywę mniejszości, daje do myślenia i przypomina o czym my, przedstawiciele statystycznej większości, powinniśmy pamiętać, by zapewnić im godne życie w lepszym świecie. Moim zdaniem lektura obowiązkowa - zachęca Jacoń. ""Moja ukochana i ja"", Renata Lis Autobiograficzna opowieść o miłości. Autorka nominowanego do Nagrody Nike eseju ""Lesbos"" opisuje swój ponaddwudziestoletni związek z kobietą. Wspomina też dorastanie w patriarchalnym i często homofobicznym PRL-u, a także chorobę i śmierć matki. - Cieszę się, że mogłem tę książkę przeczytać, przygotowując się do rozmowy z panią Renatą. Jako czytelnik czułem się wyróżniony, że ktoś dopuścił mnie do tak intymnej opowieści. To wielowymiarowe studium miłości, ale też portret kobiecości. To nie jest propozycja tylko dla kobiet, moim zdaniem takie książki powinni też czytać faceci. Jest dla mnie bardzo ważna - mówi Jacoń. CZYTAJ TEŻ: Piotr Jacoń: nie chciałbym być specjalistą wyłącznie od tęczowych rozmów ""Empuzjon"", Olga Tokarczuk Pierwsza książka Tokarczuk po otrzymaniu literackiego Nobla. Akcja rozgrywa się w 1913 roku, w uzdrowisku Görbersdorf (dzisiejszym Sokołowsku na Dolnym Śląsku), do którego trafia chory na gruźlicę student Mieczysław Wojnicz. W okolicach sanatorium dochodzi do tragicznych i tajemniczych wydarzeń. - Rok temu, na wakacjach, sięgnęliśmy z żoną po prostu po ""nową Tokarczuk"". Nie mieliśmy świadomości, że to jest książka także o szukaniu swojej tożsamości płciowej. Nagle weszliśmy w świat naszego dziecka (dziennikarz i jego żona są rodzicami transpłciowej 23-letniej Wiktorii - red). Były momenty, że Magda musiała przerywać czytanie, bo oboje płakaliśmy. Dla nas to bardzo osobista lektura - mówi Jacoń. ZOBACZ TEŻ: Kim są, czego chcą, czego się boją? Justyna Suchecka o młodych ludziach i swojej książce ""Pokolenie zmiany"" Urodził się w Gdyni. Ukończył V LO w Gdańsku Oliwie oraz polonistykę na Uniwersytecie Gdańskim. Do TVN24 Piotr Jacoń trafił w 2004 roku. Najpierw był gdańskim reporterem, potem gospodarzem serwisów informacyjnych TVN24. Dziś jest gospodarzem programu ""Dzień po dniu"", a w TVN24 GO prowadzi cykl wywiadów ""Bez polityki"". W marcu 2021 roku miał premięrę jego reportaż ""Wszystko o moim dziecku"", który dziennikarz zadedykował transpłciowej córce. W tym samym roku ukazała się jego książka ""My, trans"" opisująca życie osób transpłciowych i ich bliskich. Za działalność medialną na rzecz osób LGBTQ+ został uhonorowany Medalem Wolności Słowa i Koroną Równości KPH. CZYTAJ TEŻ: 100 najlepszych książek dla dzieci. Ranking wszech czasów"
https://tvn24.pl/swiat/malezja-zespol-the-1975-z-zakazem-koncertow-matty-healy-pocalowal-na-scenie-basiste-st7255776,"Pocałował na scenie basistę. Odwołano festiwal, zespół z zakazem koncertowania","25 lipca 2023, 16:07","Władze Malezji zakazały występów brytyjskiego zespołu The 1975 oraz odwołały muzyczny festiwal Good Vibes. To reakcja na pocałunek wokalisty i basisty tego zespołu podczas pierwszego dnia festiwalu. Minister komunikacji Malezji Fahmi Fadzil nazwał występ zespołu ""bardzo lekceważącym"".","Festiwal muzyczny Good Vibes rozpoczął się w piątek w Kuala Lumpur. W czasie występu brytyjskiego zespołu rockowego The 1975 jego frontman Matty Healy przemówił do publiczności, wskazując, że zespół rozważał anulowanie występu, ""ale nie chciał zawieść swoich fanów w Malezji"". - Nie widzę, k*** sensu zapraszania The 1975 do kraju, a następnie mówienia nam, z kim możemy uprawiać seks - powiedział ze sceny cytowany przez CNN Healy. - Niestety, nie dostaniecie zestawu mnóstwa podnoszących na duchu piosenek, bo jestem cholernie wściekły - dodał, mówiąc, że to ""nie fair"" w stosunku do publiczności, która ""nie jest przedstawicielem swojego rządu"". Następnie Healy, będący wokalistą i gitarzystą zespołu, pocałował na scenie basistę Rossa MacDonalda, co zarejestrowane zostało na nagraniach dostępnych w mediach społecznościowych. ZOBACZ TEŻ: Swatch pozywa Malezję za konfiskatę zegarków Niedługo później Matty Healy skrócił występ, mówiąc publiczności, że zespół ""musi się zabierać"". - Dostaliśmy zakaz wjazdu do Kuala Lumpur, do zobaczenie później - powiedział. Organizatorzy festiwalu przekazali w oświadczeniu, że występ The 1975 został przerwany ""z powodu braku zgodności z miejscowymi wytycznymi dotyczącymi występów"". Minister komunikacji Malezji Fahmi Fadzil we wpisie na Twitterze nazwał występ zespołu ""bardzo lekceważącym"", dodając, że zaangażuje lokalne władze i wezwie organizatorów festiwalu do złożenia wyjaśnień. Dzień po występie władze Malezji poinformowały ponadto o odwołaniu kolejnych koncertów w ramach trzydniowego festiwalu oraz o wprowadzeniu zakazu występów The 1975 na terytorium Malezji. W niedzielę zespół wydał oświadczenie, w którym podał informację o odwołaniu koncertów na Tajwanie i w Indonezji. ""Niestety, ze względu na obecne okoliczności nie jest możliwe kontynuowanie zaplanowanych występów"" - czytamy w komunikacie cytowanym przez Reutera. ZOBACZ TEŻ: Policja wraca do sprawy śmierci Tupaca Shakura. Przeszukała dom na przedmieściach Las Vegas Pocałunek muzyków wywołał burzliwe dyskusje w sieci, również wśród niektórych członków społeczności LGBT. ""Matty Healy niewątpliwie tylko pogorszył sytuację queerowych Malezyjczyków, którzy faktycznie tu mieszkają i muszą ponieść konsekwencje (jego zachowania), ponieważ wszyscy wiemy, że nasi politycy wykorzystają to do realizacji swoich celów"" - napisała na Twitterze Carmen Rose, malezyjska drag queen i performerka. Kontakty homoseksualne są zakazane w Malezji. Akty seksualne między osobami tej samej płci zagrożone są karami cielesnymi, deportacją, pozbawieniem wolności oraz karą śmierci. Jak odnotował Reuter, do przerwania koncertu brytyjskiej grupy doszło ponadto na krótko przed ""kluczowymi"" wyborami regionalnymi, w których koalicja premiera Anwara Ibrahima zmierzy się z konserwatywnym sojuszem muzułmańskim, oskarżającym Ibrahima o ""niewystarczającą ochronę praw muzułmanów"". Jak przypominają lokalne media, premier w związku z tym wielokrotnie podkreślał w ostatnim miesiącu, że jego rząd ""będzie przestrzegał zasad islamu"" i nie uzna praw osób LGBT. ZOBACZ TEŻ: Parlament Estonii uchwalił legalizację małżeństw jednopłciowych"
https://tvn24.pl/swiat/papiez-franciszek-do-mlodej-transplciowej-wloszki-bog-kocha-nas-takimi-jakimi-jestesmy-st7257961,"Papież Franciszek do młodej transpłciowej Włoszki: Bóg kocha nas takimi, jakimi jesteśmy","25 lipca 2023, 17:26","Bóg kocha nas takimi, jakimi jesteśmy - tak papież odpowiedział młodej transpłciowej osobie w opublikowanym podcaście watykańskich mediów z okazji zbliżających się Światowych Dni Młodzieży w Lizbonie. Agencja Reutera zauważa, że to kolejny gest papieża w kierunku społeczności LGBT.","Papież Franciszek w opublikowanym podcaście odpowiadał na wiadomości audio od młodych ludzi. Dwudziestokilkuletnia transpłciowa Włoszka Giona powiedziała, że czuje się ""rozdarta dychotomią między wiarą a tożsamością transpłciową"". - Pan zawsze idzie z nami... Nawet jeśli jesteśmy grzesznikami, zbliża się, aby nam pomóc. Pan kocha nas takimi, jakimi jesteśmy, to jest szalona miłość Boga - odpowiedział papież. Agencja Reutera zauważyła, że Kościół katolicki naucza, iż członkowie społeczności LGBT powinni być traktowani z szacunkiem, współczuciem i wrażliwością, a ich prawa człowieka powinny być szanowane. Jednak to, czy Kościół może i powinien być bardziej otwarty na osoby LGBT, na przykład udzielając błogosławieństwa związkom osób tej samej płci, jest szczególnie delikatną kwestią. Agencja przypomniała słowa papieża z początku jego pontyfikatu, kiedy to odnosząc się do par homoseksualnych, Franciszek powiedział: ""Kim jestem, by ich oceniać?"". Jednocześnie zauważa, że 86-letni papież potwierdził, iż małżeństwo można rozumieć jedynie jako trwający całe życie związek między mężczyzną i kobietą. Franciszek popiera natomiast przepisy cywilne, przyznające parom tej samej płci prawa w sprawach  takich jak emerytury i opieka zdrowotna. Bardziej przyjazne i mniej osądzające nastawienie Franciszka do społeczności LGBT kwestionują konserwatyści. Jak napisał Reuter, oczekuje się, że podczas synodu biskupów, który ma się odbyć w październiku br., ma zostać omówione stanowisko Kościoła wobec osób LGBT, kobiet i katolików, którzy rozwiedli się i zawarli nowe związki poza Kościołem."
https://tvn24.pl/polska/uzgodnienie-plci-prokuratura-chce-by-trzeba-bylo-pozwac-malzonka-i-dzieci-rpo-przeciw-st7274839,"Uzgodnienie płci. Prokuratura chce, by trzeba było pozwać małżonka i dzieci. RPO przeciw","2 sierpnia 2023, 8:44","W procedurze uzgodnienia płci w Polsce osoby transpłciowe muszą pozywać swoich rodziców. Prokurator Generalny zwrócił się do Sądu Najwyższego z wnioskiem, by pozew obejmował nie tylko rodziców, ale także małżonka oraz dzieci. Przeciwny temu jest Rzecznik Praw Obywatelskich. Byłoby to odejście ""od ustabilizowanego dorobku orzeczniczego Sądu Najwyższego"" - pisze RPO.","W Polsce nie ma ustawy, która regulowałaby, w jaki sposób osoba transpłciowa miałaby skorygować płeć we własnej metryce urodzenia. Przepisy w sprawie uzgodnienia płci wprawdzie uchwalił parlament pod koniec kadencji w 2015 roku, ale zostały one zawetowane przez prezydenta Andrzeja Dudę. W tej sytuacji standard prawny ukształtowały uchwały i orzeczenia Sądu Najwyższego. Przewidują one, że osoba transpłciowa powinna pozwać swoich rodziców, aby zmienić zapis w metryce urodzenia. We wtorek na stronie internetowej Biura Rzecznika Praw Obywatelskich poinformowano, że Prokurator Generalny zadał Sądowi Najwyższemu pytanie prawne - jak to opisano - ""zmierzające do tego, aby w celu uzgodnienia płci osoby transpłciowe pozywały nie tylko swych rodziców, ale i małżonka oraz dzieci"". Rzecznik praw obywatelskich Marcin Wiącek postanowił przyłączyć się do sprawy i wniósł do Sądu Najwyższego, by odmówił podjęcia uchwały, o którą zwróciła się prokuratura. ""Byłoby to odejściem od ustabilizowanego dorobku orzeczniczego Sądu Najwyższego"" - uzasadniono w komunikacie Biura RPO. ""Zarówno w praktyce, jak i orzecznictwie sądów powszechnych nie istnieje rozbieżność co do tego, kto powinien być pozwany. Niemal w każdej sprawie byli to rodzice albo kurator ustanowiony w to miejsce"" – przekazał RPO. PEŁNA TREŚĆ WNIOSKU RPO DO SĄDU NAJWYŻSZEGO RPO przypomniał, że 22 czerwca 1989 roku Sąd Najwyższy uznał, że występowanie transseksualizmu (taką terminologię wówczas stosowano - przyp. red.) nie daje podstawy do sprostowania oznaczenia płci w akcie urodzenia. Rzecznik zwrócił także uwagę, że postanowieniem z 22 marca 1991 roku SN podkreślił, że poczucie przynależności do danej płci jest dobrem osobistym w rozumieniu artykułu 23 Kodeksu cywilnego i można dochodzić jego ochrony w trybie procesowym. RPO wskazał również, że w uchwale z 22 września 1995 roku SN stwierdził, że zmiana oznaczenia płci możliwa jest tylko na podstawie orzeczenia wydanego w procesie, w którym pozwanymi są rodzice strony powodowej. Marcin Wiącek w stanowisku dla Sądu Najwyższego podkreślił, że druga dekada XXI wieku przyniosła kolejne zagadnienia dotyczące tej procedury. W wyroku z 6 grudnia 2013 roku – jak przypomniał RPO - SN uznał za niezbędne pozwanie w postępowaniu o ustalenie płci także małżonka osoby transpłciowej, o ile w momencie wytoczenia powództwa powód pozostaje w związku małżeńskim, a także jej dzieci. RPO przyznał, że ""wyrok ten komentowano jako zmianę stanowiska SN co do kręgu pozwanych w procesie"", podkreślił jednak, że ""nie jest w pełni uzasadnione"". Rozstrzygnięcie zapadło bowiem w specyficznym stanie faktycznym, gdyż w toku postępowania nie ustalono, że powódka nadal pozostawała w związku małżeńskim oraz ma pochodzące z niego dzieci – wyjaśnił. ""W związku z tym, po uprawomocnieniu się wyroku ustalającego, że jest ona kobietą, doszło do powstania małżeństwa jednopłciowego, wykluczonego przez polskie prawo. Prokurator wystąpił więc do sądu o wznowienie postępowania. Sąd okręgowy oddalił powództwo o ustalenie płci z uwagi na to, że powódka pozostawała w związku małżeńskim"" – dodał. ""Zgodnie z wykładnią SN wskazanie rodziców jako strony pozwanej nie jest przejawem założenia, że są oni prawnie zainteresowani sposobem realizacji prawa do płci przez ich dziecko, lecz służy wyłącznie temu, aby formalnie dochować zasady dwustronności procesu"" – stwierdził RPO. Zwrócił uwagę, że w wyroku z 10 stycznia 2019 roku SN rozstrzygnął, że kierowanie pozwu dodatkowo przeciwko dzieciom osoby dochodzącej ustalenia płci byłoby całkowicie bezzasadne. Podkreślił przy tym, że z uwagi na to, że polskie prawo nie przewiduje małżeństw osób tej samej płci, stan cywilny strony powodowej w postępowaniach w sprawie o ustalenie płci powinien być każdorazowo badany przez sąd. ""W praktyce osoby transpłciowe pozostające w związku małżeńskim decydują się na rozwiązanie go przez rozwód przed wytoczeniem powództwa o ustalenie płci"" – dodał."
https://tvn24.pl/swiat/usa-tanczyl-do-muzyki-beyonce-zostal-zamordowany-artystka-sklada-hold-oshae-sibleyowi-st7275342,"Został zamordowany, gdy tańczył do muzyki Beyoncé. Artystka składa hołd zmarłemu","2 sierpnia 2023, 15:53","""Spoczywaj w mocy, O'Shae Sibley"" - napisała na swojej stronie internetowej Beyoncé, składając hołd 28-letniemu tancerzowi i choreografowi, który został śmiertelnie raniony nożem, kiedy wspólnie z przyjaciółmi tańczył do muzyki piosenkarki. Nowojorska policja bada okoliczności zabójstwa. Media piszą o ""zabójstwie, które wytrąciło z równowagi"" nowojorską społeczność LGBT.","O'Shae Sibley został zaatakowany, kiedy wspólnie z przyjaciółmi uprawiał vogueing (stylizowany, nowoczesny taniec house, wywodzący się z późnych lat 80. - red.) do muzyki Beyoncé na stacji benzynowej na nowojorskim Brooklynie późną nocą w sobotę. Otis Pena, jeden z przyjaciół Sibleya obecny na stacji paliw, przekazał później w mediach społecznościowych, że do tańczących osób podeszła grupa mężczyzn ""wykrzykująca antygejowskie obelgi"". 28-letni Sibley został raniony nożem, kiedy wdał się w kłótnię z mężczyznami. Przewieziono go do szpitala, gdzie stwierdzono zgon - przekazało w poniedziałek CNN. ZOBACZ TEŻ: Szokujące znalezisko w piwnicy podejrzanego w sprawie seryjnych morderstw pod Nowym Jorkiem Nowojorska policja bada sprawę zabójstwa Sibleya jako ""możliwe przestępstwo z nienawiści wobec osób LGBT"" - przekazał amerykańskiej stacji rzecznik policji. Źródło zaznajomione ze sprawą powiedziało CNN, że policja poszukuje 17-latka, który miał śmiertelnie ranić tancerza. ""Zamordowali go, ponieważ jest gejem, ponieważ stanął w obronie swoich przyjaciół"" - napisał Pena na Facebooku, opisując kulisy zdarzenia. Beyoncé złożyła hołd zmarłemu na swojej oficjalnej stronie internetowej. ""Spoczywaj w mocy, O'Shae Sibley"" - napisała. ""New York Times"" przekazał, że zabójstwo ""zdruzgotało rodzinę"" 28-latka, który był jednym z jedenaściorga rodzeństwa i ""wytrąciło z równowagi"" nowojorską społeczność LGBT. Cytowany przez dziennik polityk Partii Demokratycznej Brad Hoylman-Sigal napisał na Twitterze, że jest ""zrozpaczony i wściekły"" z powodu zabójstwa Sibleya. ""Gejowska radość nie jest przestępstwem. Ataki są napędzane nienawiścią"" - dodał. O'Shae Sibley był zawodowym tancerzem i choreografem. Do Nowego Jorku przeprowadził się z Filadelfii przed pandemią, ""mając nadzieję, że (przeprowadzka) zapewni mu więcej przesłuchań i możliwości"" - powiedziała ""NYT"" ciotka zmarłego Tondra Sibley. Wspominając Sibleya, wskazała, że tańczył od dziecka, a kiedy dorósł, doskonalił swoje umiejętności w Philadelphia Dance Company, gdzie za radą instruktorów zaczął ćwiczyć balet. ""Był świetny w stepowaniu, balecie, hip-hopie"" - ocenił w rozmowie z ""NYT"" choreograf i reżyser Kemar Jewel, który poznał Sibleya przed 13 laty w Filadelfii. ""Był niesamowitym wzrokowcem. Patrzył, jak ktoś robi coś dwa razy, a potem po prostu sam to robił"" - dodał. ZOBACZ TEŻ: Spiskowała z mężczyznami, którzy mieli zabić jej męża na wczasach. Została aresztowana"
https://tvn24.pl/polska/sprawa-skazanej-24-letniej-mariki-zbigniew-ziobro-zdecydowalem-o-odwolaniu-zastepcy-szefa-poznanskiej-prokuratury-rejonowej-st7275993,Sprawa Mariki. Ziobro wyciąga konsekwencje personalne,"2 sierpnia 2023, 17:35","Podjąłem decyzję o odwołaniu zastępcy szefa Prokuratury Rejonowej Poznań-Stare Miasto - poinformował minister sprawiedliwości, prokurator generalny Zbigniew Ziobro. Dodał, że ""odpowiedzialność jest adekwatna do zadań, jakie spoczywały na pani prokurator"". Chodzi o sprawę 24-letniej Mariki skazanej za usiłowanie rozboju. Jak mówił Ziobro, w tej sprawie ""doszło do rażących błędów skutkujących wątpliwą kwalifikacją prawną"".","24-letnia Marika została skazana na trzy lata więzienia. Odsiedziała rok. W połowie lipca katolicka, skrajnie prawicowa organizacja Ordo Iuris rozpoczęła kampanię społeczną mającą na celu przekonanie prezydenta Andrzeja Dudy do ułaskawienia 24-latki. ""Wraz z trzema innymi osobami, w geście sprzeciwu wobec promowania skrajnie lewicowych ideologii, usiłowała wyszarpać kobiecie torbę w barwach ruchu LGBT. W następstwie została oskarżona"" - pisało Ordo Iuris. Decyzją ministra sprawiedliwości i prokuratora generalnego Zbigniewa Ziobry skazana 24-latka wyszła na wolność. Prawo pozwala udzielić przerwy w karze podczas biegu postępowania w sprawie ułaskawienia. CZYTAJ: Zbigniew Ziobro wypuścił z więzienia 24-letnią kobietę. Pytania, na które nie odpowiada CZYTAJ TAKŻE: ""Najbardziej agresywna"", ""odczuwa swoją wyższość"", ""kieruje nią nienawiść"". Wyrok w sprawie Mariki W środę Zbigniew Ziobro przekazał na konferencji informacje o decyzjach personalnych w związku ze sprawą Mariki w Prokuraturze Rejonowej Poznań-Stare Miasto w Poznaniu. - Podjąłem decyzję o odwołaniu z funkcji zastępcy szefa prokuratury rejonowej aktualnie pełniącej tę funkcję pani prokurator - poinformował. - Dlaczego została odwołana zastępca szefa prokuratury rejonowej? Dlatego, że odpowiedzialność jest adekwatna do zadań, jakie spoczywały na pani prokurator - mówił. - To właśnie pani prokurator, jako zastępca szefa prokuratury rejonowej, była zobowiązana wobec swego nadzoru czuwać nad prawidłowym biegiem tego postępowania, również kwalifikacją prawną czynu, jak też i wnioskami co do kary, które miałyby być składane przed sądem - dodał. Jak mówił Ziobro, ""w tym postępowaniu - z całą pewnością - pani prokurator nie stanęła na wysokości zadania"". - Doszło do rażących błędów skutkujących wątpliwą kwalifikacją prawną, zupełnie nieadekwatną reakcją karną na zachowanie naganne, godne potępienia i wymagające ukarania, ale w sposób adekwatny - powiedział. - Nie może być zgody na to, żeby przyczyny ideologiczne i światopoglądowe decydowały o tym, jak są oceniane poszczególne czyny i karani są sprawcy tychże przestępstw - wskazywał Ziobro. - Nie może być zasady znanej z bolszewickich czasów: ""dajcie mi człowieka, a paragraf znajdę"". Tutaj tego rodzaju myślenie, niestety, jako żywo przychodzi do głowy, jak patrzymy na tę oto historię - dodał. CZYTAJ W KONKRECIE24: Ziobro: przestępstwo Mariki jest ""mniejszej wagi"". Prawnicy: minister się myli W tym kontekście Ziobro zapowiedział, że będzie stanowczo domagał się, aby ideologia, polityka i partyjne poglądy nie wkraczały do sądów. - W Polsce nie powinno być miejsca na politykę w sądach, a ta polityka niestety jest w sądach coraz bardziej powszechna – ocenił. CZYTAJ TAKŻE: ""Nagonka"" i ""ataki"". Iustitia ""żąda zapewnienia ochrony"" sędzi, która wydała wyrok w sprawie Mariki CZYTAJ W KONKRECIE24: ""Populizm penalny"". Sprawa Mariki pokazała, jak minister Ziobro związał sędziom ręce Obecny na konferencji prasowej prokurator Prokuratury Krajowej Tomasz Szafrański odniósł się do samego wyroku sądu wobec Mariki i współsprawcy. Jego zdaniem sąd popełnił przy rozstrzyganiu tej sprawy rażące błędy logiczne. Jego zdaniem, ocena tego wyroku musi prowadzić do wniosku: ""błąd na błędzie, a argumentacja jednostronna, ukierunkowana na wspieranie tezy o tym, jacy oskarżeni są źli i groźni, a nie na wykazanie, jakiego rodzaju karygodne, poważne przestępstwo popełnili"". ZOBACZ: Marika zwolniona z więzienia. Kalisz: Ziobro wykorzystuje prawo do polityki, do czystego interesu partyjnego"
https://tvn24.pl/swiat/indie-leczenie-homoseksualizmu-terapia-konwersyjna-bezcelowa-i-szkodliwa-ekspert-st7275759,"""W trzy miesiące sprawię, że będziesz hetero"". W wielu krajach wciąż oferuje się ""leczenie homoseksualizmu""","7 sierpnia 2023, 9:59","W nauce panuje zgoda, że homoseksualizm nie jest chorobą, jednak w wielu krajach wciąż oferuje się ""terapie"" mające z niego ""leczyć"". Stacja Sky News pokazała, jak tego typu usługi wyglądają w praktyce w Indiach, ale podobne ""kuracje"" znaleźć można też w Polsce. ""Kuracje"", które według ekspertów są nie tylko bezcelowe, ale wręcz szkodliwe.","Autorką stworzonego pod koniec lipca reportażu jest Cordelia Lynch, reporterka brytyjskiej stacji Sky News. Podając się za osobę homoseksualną i poszukującą pomocy w zmianie swojej orientacji zgłosiła się ona w stolicy Indii do osób oferujących takie usługi. ""Nad sklepem z używanymi samochodami na jednej z ruchliwych ulic Dehli znajduje się gabinet samozwańczego 'najlepszego seksuologa w mieście', czyli doktora Shriyansa Jaina"", przedstawia jeden z takich gabinetów. Dziennikarka zauważa, że Shriyans Jain ma właściwe wykształcenie medyczne, praktykuje również tradycyjną hinduską medycynę ajurwedyjską, opierającą się na naturalnych metodach leczenia. Ponadto jednak w jego ofercie jest również ""terapia konwersyjna"", jak nazywa się farmakologiczne ""terapie"" mające wymusić zmianę orientacji seksualnej. Już podczas pierwszej wizyty u tego lekarza dr Jain zapewnił kobietę, że dzięki jego ""kuracji"" zostanie ""wyleczona do końca życia"". - W trzy miesiące mogę sprawić, że będziesz hetero - zapewnia cytowany przez Sky News. Mężczyzna wyjaśnił, że ""terapia"" polega na zmianie równowagi hormonalnej i ""aktywności umysłowej"". Oferowane przez niego ""leczenie"" trwa maksymalnie trzy miesiące, jednak według dr Jaina niektórzy jego pacjenci efekty zaczynają odczuwać już po 15 dniach. - Zmienia się twoje ciało, twoja ciekawość rośnie - tłumaczył enigmatycznie. Indyjski lekarz przypisał kobiecie domowej roboty tabletki, za które musiała zapłacić 150 dolarów, czyli równowartość ok. 600 zł. Według jego informacji, były to tabletki ziołowe, nie zdradził jednak ich składu - zapewnił jedynie, że terapia jest całkowicie bezpieczna. Dziennikarka Sky News przyznała, że nie udało jej się sprawdzić, co znajduje się w tych tabletkach. Shriyans Jain nie jest jednak jedynym indyjskim lekarzem, oferującym ""terapię konwersyjną"". Stacja Sky News dotarła także do innych, m.in. dr SP Singha, który chwalił się, że ""wyleczył"" już 500 gejów i lesbijek. Lekarz zapewniał, że jego ""terapia"" ""uczyni pacjenta normalnym w ciągu czterech miesięcy"". - Problemem jest sposób, w jaki myślisz. Leki rozwiążą twój problem - podkreślał. Wszystkie rozmowy zarejestrowane zostały jedynie na ukrytej kamerze. Żaden z lekarzy nie zgodził się udzielić oficjalnego komentarza stacji Sky News. ZOBACZ TEŻ: Papież Franciszek do młodej transpłciowej Włoszki: Bóg kocha nas takimi, jakimi jesteśmy Choć brytyjski reportaż powstał w Indiach, ""terapie konwersyjne"" są oferowane w wielu państwach na całym świecie - również w Polsce, gdzie media wielokrotnie informowały o oferowaniu tego typu usług. Tymczasem ""terapie"" te są nie tylko wprowadzające w błąd, ale przede wszystkim niebezpieczne. - Homoseksualizm to nie jest choroba, ani zaburzenie - podkreśla w rozmowie z tvn24.pl certyfikowana przez Europejską Federację Seksuologii (EFS) psycholożka kliniczna i seksuolożka, Aleksandra Jodko-Modlińska. - Nie znajdujemy go obecnie w żadnej klasyfikacji chorobowej, ani tej Światowej Organizacji Zdrowia, ani w klasyfikacji Amerykańskiego Towarzystwa Psychiatrycznego - podkreśla. Nie zawsze tak było. - W klasyfikacji WHO homoseksualizm był uznawany za zaburzenie do 1991 roku, Amerykańskie Towarzystwo Psychiatryczne usunęło go z listy chorób niemal 20 lat wcześniej, w 1973 roku. Wychodzi się z założenia, że choroba wiąże się z cierpieniem, własnym lub otoczenia. A homoseksualizm sam w sobie nie jest związany z cierpieniem - wyjaśnia Jodko-Modlińska. Ekspertka dodaje, że w klasyfikacjach zaburzeń do niedawna funkcjonowało natomiast inne pojęcie - orientacji ego-dystonicznej. - Oznacza ono cierpienie z powodu braku akceptacji swojej orientacji seksualnej. Czyli zaburzeniem nie jest sam homoseksualizm, a nieakceptacja i wiążące się z nią poczucie dyskomfortu - tłumaczy. Skąd wobec tego pomysł, że by homoseksualizm w ogóle ""leczyć""? - W społeczeństwach heteronormatywnych (zakładających, że tylko heteroseksualność jest normą - red.), piętnujących homoseksualizm, osoby homoseksualne realnie cierpią z powodu dyskryminacji lub poczucia nieprawidłowości swojej orientacji Często chciałyby, żeby ich orientacja była inna. Stąd brało się, i nadal czasami bierze przekonanie, że jest to choroba, którą należy leczyć - mówi seksuolog. Błędne uznawanie heteroseksualizmu za ""lepszy"" czy ""normalniejszy"" od homoseksualizmu może mieć także inne przyczyny. - Dawniej, w perspektywie medycznej, można było spotkać się z poglądem, że zachowania homoseksualne nie mają potencjału prokreacyjnego, a więc odbiegają od normy biologicznej seksualności. Jest jeszcze perspektywa statystyczna: to, co rzadsze, czasami traktowane jest jako odbiegające od normy - wyjaśnia Jodko-Modlińska. ZOBACZ TEŻ: Uzgodnienie płci. Prokuratura chce, by trzeba było pozwać małżonka i dzieci. RPO przeciw Problem ""leczenia z homoseksualizmu"" wciąż dotyczy również Polski, choć brak rzetelnych informacji o skali tego zjawiska. - Do niedawna w Polsce funkcjonowały trzy ośrodki ""leczące"" z homoseksualizmu. Do jednego z nich zgłosił się nawet dziennikarz, który opisał później sprawę na łamach jednego z dużych tygodników. Wynikało z niego, że ludzie tam pracujący naprawdę wierzą, że osoby homoseksualne można ""konwertować"" - mówi seksuolożka. Jest to możliwe, ponieważ tego typu ""terapie"" wciąż nie są w Polsce formalnie zakazane. - W wielu miejscach na świecie taka działalność jest nielegalna, ale u nas teoretycznie można ją prowadzić, choć wydaje się to skrajnie nieetyczne - zaznacza Jodko-Modlińska. Seksuolożka podkreśla, że oferowane przez samozwańczych uzdrowicieli ""terapie"" są nie tylko bezcelowe, ale wręcz potencjalnie szkodliwe. - Skutkiem takiej ""terapii"" może być niechęć do jakiejkolwiek aktywności seksualnej. Czasami powstaje tak silne skojarzenie bodźca seksualnego z nieprzyjemnymi doznaniami, że pojawia się wręcz awersja wobec swojej seksualności. Zamiast rozwiązywać problem, taka ""terapia"" tylko pogłębia stany depresyjne, lęki - tłumaczy Jodko-Modlińska. Ekspertka zwraca uwagę, że osoby, którym przeszkadza ich orientacja seksualna, zgłaszać się powinny do seksuologów, którzy oferują jednak całkiem inne metody działania. - Proponujemy im terapię, której celem jest normalizacja i zaakceptowanie swojej orientacji - tłumaczy. Jeśli doświadczasz problemów emocjonalnych i chciałabyś/chciałbyś uzyskać poradę lub wsparcie, poniżej znajdziesz listę organizacji oferujących profesjonalną pomoc - zarówno dzieciom, jak i dorosłym. W sytuacji bezpośredniego zagrożenia życia zadzwoń na numer 997 lub 112. Gdzie szukać pomocy w trudnych emocjonalnie sytuacjach? Lista organizacji i kontaktów >>>"
https://tvn24.pl/polska/sprawa-mariki-rpo-pyta-zbigniewa-ziobre-o-ujawnienie-danych-kobiety-pokrzywdzonej-w-sprawie-mariki-prokuratura-krajowa-mowi-o-cytowaniu-fragmentow-wyroku-st7282177,"RPO pyta Zbigniewa Ziobrę o ujawnienie danych pokrzywdzonej w sprawie Mariki. Prokuratura Krajowa mówi o ""cytowaniu fragmentów wyroku""","7 sierpnia 2023, 14:30","Rzecznik Praw Obywatelskich Marcin Wiącek zwrócił się w piątek do ministra sprawiedliwości, prokuratora generalnego Zbigniewa Ziobry o wyjaśnienie i podanie powodu oraz podstawy prawnej ujawnienia danych personalnych kobiety pokrzywdzonej w sprawie 24-letniej Mariki, która została skazana za usiłowanie rozboju. Prokuratura Krajowa w odpowiedzi na pytania PAP przekazała, że wypowiedź, która padła na konferencji prasowej, ""była dosłownym cytowaniem fragmentów wyroku poznańskiego sądu"".","Chodzi o zorganizowaną w środę (2 sierpnia) konferencję prasową Prokuratury Krajowej poświęconą decyzjom personalnym w Prokuraturze Rejonowej Poznań-Stare Miasto w związku ze sprawą Mariki. Kobieta w 2020 roku podczas manifestacji osób LGBT w Poznaniu zaatakowała, wraz z innymi osobami, jedną z uczestniczek demonstracji, chcąc wyrwać jej tęczową torbę. Sąd skazał ją za to na trzy lata więzienia za usiłowanie rozboju. Decyzją ministra sprawiedliwości i prokuratora generalnego Zbigniewa Ziobry skazana 24-latka wyszła na wolność. Prawo pozwala udzielić przerwy w karze podczas biegu postępowania w sprawie ułaskawienia przez prezydenta. CZYTAJ: Sprawa Mariki. Ziobro wyciąga konsekwencje personalne Podczas konferencji prasowej prokurator Tomasz Szafrański z Prokuratury Krajowej odniósł się do tego wyroku, oceniając, że przy rozstrzyganiu sprawy sąd popełnił rażące błędy logiczne. Prokurator ujawnił przy tym imię i nazwisko kobiety pokrzywdzonej przez Marikę. CZYTAJ WIĘCEJ: Dane pokrzywdzonej w sprawie Mariki ujawnione na konferencji prasowej Zbigniewa Ziobry. ""To niedopuszczalne"" W piątek Rzecznik Praw Obywatelskich Marcin Wiącek zwrócił się do ministra sprawiedliwości, prokuratora generalnego Zbigniewa Ziobry o wyjaśnienia w związku z tą wypowiedzią. ""Podczas konferencji prasowej zostały podane pełne personalia osoby pokrzywdzonej. W związku z powyższym, chciałbym uprzejmie prosić Pana Ministra (...) o wyjaśnienie tej sprawy, a także podanie podstawy prawnej oraz powodów publicznego ujawnienia personaliów osoby pokrzywdzonej"" - napisał RPO w piśmie do ministra. Rzecznik podkreślił przy tym, że problem wtórnej wiktymizacji związanej z udostępnieniem danych umożliwiających identyfikację osoby pokrzywdzonej budzi wątpliwości z punktu widzenia podstawowych praw i wolności. ZOBACZ PISMO RPO DO ZBIGNIEWA ZIOBRY >>> PAP zapytała Prokuraturę Krajową. o wypowiedź prokuratora Szafrańskiego i przyczyny ujawnienia danych osobowych pokrzywdzonej. W odpowiedzi na te pytania rzecznik PK prokurator Łukasz Łapczyński podkreślił, że wypowiedź ta ""była dosłownym cytowaniem fragmentów wyroku poznańskiego sądu, wydanego po przeprowadzeniu jawnej rozprawy sądowej"". - Również ogłoszenie wyroku było jawne i dostępne dla wszystkich i podane tam były imiona i nazwiska oskarżonych oraz pokrzywdzonej. Wyrok ten został przez prokuratora zacytowany - przekazał Łapczyński. CZYTAJ TAKŻE: ""Najbardziej agresywna"", ""odczuwa swoją wyższość"", ""kieruje nią nienawiść"". Wyrok w sprawie Mariki 14 lipca Zbigniew Ziobro poinformował, że postanowił o zarządzeniu przerwy w wykonywaniu kary pozbawienia wolności przez Marikę. Decyzja zapadła po wniosku Instytutu Ordo Iuris w tej sprawie. Z kolei do prezydenta Andrzeja Dudy trafił wniosek Instytutu Ordo Iuris o ułaskawienie kobiety. Ziobro zapowiedział też, że złoży w sprawie Mariki skargę nadzwyczajną do Sądu Najwyższego. CZYTAJ W KONKRECIE24: Ziobro: przestępstwo Mariki jest ""mniejszej wagi"". Prawnicy: minister się myli"
https://tvn24.pl/swiat/irak-zakaz-stosowania-slow-homoseksualizm-i-gender-w-mediach-st7286997,"Władze zakazują używania słów ""homoseksualizm"" i ""gender""","10 sierpnia 2023, 17:11","Irak chce zakazać używania w mediach słowa ""homoseksualizm"", zamiast niego będzie trzeba mówić ""dewiacja seksualna"". Decyzją lokalnego regulatora zakazane ma zostać także słowo ""gender"". Zakaz ten czeka obecnie na formalne zaakceptowanie przez rząd w Bagdadzie.","Komisja ds. Komunikacji i Mediów Iraku (CMC) wydała we wtorek decyzję skierowaną do wszystkich mediów w kraju, aby nie używały terminu ""homoseksualizm"" i zamiast niego posługiwały się określeniem ""dewiacja seksualna"". Ponadto zakazano używania słowa ""gender"", oznaczającego płeć kulturową. Nowy zakaz dotyczy nie tylko wszystkich mediów w kraju, ale i firm z branży mediów społecznościowych. CMC twierdzi, że decyzja została podjęta w celu ochrony wartości społecznych i porządku publicznego. Zakazane terminy miałyby bowiem mieć niepożądane konotacje w irackim społeczeństwie. W wydanym dokumencie nie znalazły się ewentualne kary za złamanie zakazu. Rzecznik rządu w Bagdadzie przekazał, że nowe zakazy nie weszły jeszcze w życie, a decyzja CMC wymaga jeszcze zatwierdzenia przez władze centralne. Według niego nie zostały jeszcze także określone kary za złamanie nowego zakazu, ale prawdopodobnie grozić będzie za to grzywna. Na decyzję irackiego regulatora stanowczo zareagowały organizacje broniące praw człowieka, m.in. Amnesty International. AI określiła ją ""najnowszym z serii ataków na wolność słowa pod pozorem poszanowania 'moralności publicznej'"". Aya Majzoub, zastępczyni dyrektora tej organizacji dla Bliskiego Wschodu i Afryki Północnej podkreśliła, że to ""niebezpieczny ruch, który może napędzić dyskryminację i brutalne ataki przeciwko członkom społeczności LGBT"". Zakaz stosowania terminu ""gender"" świadczy z kolei, według niej, o ""lekceważeniu walki z przemocą ze względu na płeć"", podczas gdy w kraju dochodzi do coraz większej liczby przestępstw wobec kobiet i dziewcząt, a sprawcy pozostają bezkarni. ZOBACZ TEŻ: Zakaz wyświetlania ""Barbie"" w Libanie. Filmowi zarzucono ""promowanie homoseksualizmu"" W Iraku związki homoseksualne nie są uznawane za przestępstwo, ale niedostatecznie precyzyjne klauzule moralności zawarte w państwowym kodeksie karnym wielokrotnie były wykorzystywane do atakowania społeczności LGBT. W ostatnich dwóch miesiącach największe partie w kraju nasiliły krytykę wymierzoną w prawa osób LGBT. Dochodziło też do m.in. protestów, podczas których palone były tęczowe flagi. ZOBACZ TEŻ: Nawet 10 lat więzienia za niewłaściwy ubiór. Władze pracują nad nowym prawem"
https://tvn24.pl/katowice/czestochowa-piaty-marsz-rownosci-przed-sanktuarium-na-jasnej-gorze-i-kontrmanifestacja-przeciwko-prowokacji-osob-lgbt-st7289635,"Marsz równości w Częstochowie. Obok kontrmanifestacja przeciwko ""prowokacji pod Jasną Górą""","12 sierpnia 2023, 16:59","Marsz równości po raz piąty został zorganizowany w Częstochowie. Kolorowy pochód rozpoczął się w sobotę około godziny 14 - jeszcze wcześniej, bo od około południa, w mieście utworzyła się grupa kontrmanifestujących, którzy marsz uznają za ""prowokację pod Jasną Górą"". Wydarzenie zostało zabezpieczone przez policjantów.","Po raz piąty na ulicach Częstochowy zorganizowany został marsz równości. Wydarzenie rozpoczęło się u podnóża Jasnej Góry - kontrowersyjna lokalizacja, bo w sierpniu, a w szczególności okres przed świętem Wniebowzięcia Najświętszej Maryi Panny (15 sierpnia), do Częstochowy zjeżdżają pielgrzymki z całej Polski. Czytaj też: Tomasz-Marcin Wrona o reportażu ""Queer w małym mieście"": miałem szczęście do bohaterów i bohaterek Jeszcze przed rozpoczęciem kolorowego pochodu w okolicach sanktuarium utworzyła się liczna grupa kontrmanifestujących, którzy marsz uznają - jak piszą przedstawiciele konserwatywnej organizacji Ordo Iuris - za ""prowokację pod Jasną Górą"". Wydarzenie na całej pięciokilometrowej trasie marszu zostało zabezpieczone przez policjantów. Wydarzenie zostało zorganizowane przez twórców inicjatywy ""Tęczowa Częstochowa"". Jak pisali na stronie wydarzenia na Facebooku, marsz odbywa się po to, by ""przypomnieć o naszej obecności i pomaszerować po akceptację, wolność i szacunek"". Czytaj też: ""Miłość naszym prawem"". Marsz Równości przeszedł ulicami Sanoka Na transparentach przyniesionych przez uczestników widać było hasła takie jak ""nie ma wolności bez marszu równości"", ""dumny queer, dumna Polska"" czy ""jestem osobą LGBT i żądam szacunku"". Na marszu pojawiły się też osoby związane z Komitetem Obrony Demokracji. W rozmowie z reporterką TVN24 Małgorzatą Marczok uczestnicy marszu równości przyznali, że biorą udział w wydarzeniu nawet, jeśli sami nie są osobami LGBT. - Nie żałuję, że jestem w tym marszu, bo mogę zobaczyć (...) jak ci ludzie czują się razem. Według mnie to jest piękne i trzeba walczyć o to, żeby wszyscy ludzie byli razem na świecie (...). Wydaje mi się, że kiedy marsz wychodził spod Jasnej Góry, było bardzo dużo przeciwników. Wyśpiewywali jakieś pieśni religijne na nas - relacjonował jeden z rozmówców dziennikarki. - Ważna jest dla mnie równość i chciałabym, żebyśmy pokazywali, że jesteśmy dumni z tego, kim jesteśmy (...). Wszyscy się cieszymy, tańczymy, jest wesoło - mówiła jedna z uczestniczek. Dodała, że na marszu w Częstochowie jest po raz pierwszy - wcześniej na podobnych bywała w Olsztynie i w Gdańsku."
https://tvn24.pl/swiat/usa-laura-ann-carleton-zastrzelona-z-powodu-wywieszonej-przed-jej-sklepem-teczowej-flagi-st7300073,Właścicielka sklepu zastrzelona z powodu tęczowej flagi. Była matką dziewięciorga dzieci,"21 sierpnia 2023, 9:23","Laura Ann Carleton, 66-letnia właścicielka sklepu odzieżowego w Cedar Glen w Kalifornii, została zastrzelona z powodu wywieszonej przed jej butikiem tęczowej flagi. Do zabójstwa doszło w piątek wieczorem. Napastnik został namierzony przez śledczych, zginął w strzelaninie z funkcjonariuszami.","Do zdarzenia doszło wieczorem w piątek, 19 sierpnia, w Cedar Glen na południu stanu Kalifornia. Przed oddaniem strzału w kierunku Carleton napastnik ""wygłosił kilka lekceważących uwag na temat tęczowej flagi, która wisiała przed jej sklepem"" - informuje biuro szeryfa hrabstwa San Bernardino. Przybyłe na miejsce strzelaniny służby ratunkowe stwierdziły zgon 66-latki. ""Nasza wspaniała przyjaciółka Lauri Carlton została wczoraj zamordowana w swoim sklepie przez 27-letniego mężczyznę, któremu nie podobało się, że na zewnątrz jej sklepu wisiała duża, tęczowa flaga. Zerwał ją, a kiedy się z nim skonfrontowała, zastrzelił ją"" - zrelacjonował w mediach społecznościowych przyjaciel 66-latki, reżyser ""Druhny"" Paul Feig. ZOBACZ TEŻ: Chciał ""uwolnić miasto od lesbijek i gejów"", ostrzelał dom. 47-latek skazany na 18 lat więzienia Carleton była matką dziewięciorga dzieci. Zdaniem lokalnej organizacji ""Lake Arrowhead LGBTQ"" kobieta sama ""nie identyfikowała się jako członek społeczności LGBTQ+, ale poświęcała swój czas na pomaganie i wspieranie wszystkich należących do niej osób"". Pod zamieszczonym przez grupę w mediach społecznościowych postem internauci zamieścili dziesiątki komentarzy z kondolencjami dla rodziny zmarłej 66-latki. Mężczyzna, który zastrzelił Carleton, został tego samego wieczora namierzony przez śledczych - podaje biuro szeryfa hrabstwa San Bernardino. Był ciągle uzbrojony. W trakcie interwencji doszło do wymiany ognia, w której napastnik zginął. Służby nie podały informacji pozwalających na jego identyfikację. ZOBACZ TEŻ: Irak. Władze zakazują używania słów ""homoseksualizm"" i ""gender"""
https://tvn24.pl/polska/marsze-rownosci-w-polskich-miastach-w-pile-odbyla-sie-kontrmanifestacja-st7309245,Marsze Równości w polskich miastach. W Pile odbyła się kontrmanifestacja,"27 sierpnia 2023, 5:22","W sobotę ulicami polskich miast przeszły Marsze Równości. Manifestacje odbyły się między innymi w Sztumie, Krośnie i Pile. Wydarzeniu ostatniego z miast towarzyszyła kontrmanifestacja, ale policja potwierdza, że marsz przebiegł bardzo spokojnie i nie odnotowano żadnych incydentów.","- Mam na imię Natalia i jestem lesbijką – zaczęła swoje wystąpienie w Sztumie jedna z uczestniczek marszu. – Zdaję sobie sprawę, że jestem lesbijką uprzywilejowaną: mieszkam w wielkim mieście, mam akceptującą rodzinę. Ale osoby queerowe nie mieszkają tylko w dużych miastach, ale są także tutaj, w Sztumie – dodała. Z kolei w Krośnie w I Marszu Równości wzięło udział około 100 osób – uczestnicy okrążyli rynek i pokonali tęczową bramę. Policjanci nie odnotowali w związku z tym wydarzeniem żadnych incydentów. Z kontrmanifestacją spotkali się natomiast uczestnicy 3. Marszu Równości w Pile. – Z tego nie wynikało nic, co mogłoby zagrażać bezpieczeństwu uczestników. To, że ludzie demonstrują to są nasze prawa wynikające z konstytucji – powiedział prezydent Piły Piotr Głowski. Prezydent podkreślił, że kolejna edycja Marszu Równości w jego mieście ""to przejaw, że nie tylko duże miasta oczekują na zmianę"". – Mówię między innymi o zmianie, która dotyczy związków partnerskich – wyjaśnił. Oficer prasowy Komendy Powiatowej w Pile sierż. sztab. Wojciech Zeszot poinformował, że Marsz Równości przebiegł bardzo spokojnie i nie odnotowano żadnych incydentów. – Zgromadzenie zabezpieczało 150 policjantów – dodał."
https://tvn24.pl/swiat/oblawy-na-homoseksualistow-w-afryce-67-osob-zatrzymanych-po-gejowskim-slubie-w-nigerii-w-ugandzie-pierwsze-oskarzenie-za-oburzajacy-homoseksualizm-st7314344,"Zatrzymania po gejowskim ślubie, pierwsze oskarżenie za ""oburzający homoseksualizm""","30 sierpnia 2023, 9:36","Nasilają się represje wobec osób LGBT w Afryce. Tylko w tym tygodniu kilkadziesiąt osób zostało zatrzymanych po ślubie gejowskiej pary w Nigerii. Z kolei w Ugandzie na mocy nowego prawa oskarżono pierwszego ""oburzającego homoseksualistę"". Homoseksualizm jest ustawowo zakazany w 32 krajach Afryki, w kilku państwach karany jest nawet śmiercią.","67 osób zostało we wtorek zatrzymanych po ślubie gejowskiej pary w mieście Ekpan w położonym na południu Nigerii stanie Delta - poinformowała agencja Associated Press, powołując się na doniesienia miejscowej policji. Zatrzymanie w Nigerii było jednym z największych masowych aresztowań homoseksualistów. Seks pomiędzy przedstawicielami tej samej płci jest w tym kraju zakazany. - Homoseksualizm nigdy nie będzie tolerowany w Nigerii - powiedział dziennikarzom rzecznik policji stanowej Bright Edafe. - Widzieliśmy dwóch podejrzanych i jest nagranie wideo, na którym odbywa się ceremonia ślubna. Jesteśmy w Afryce i w Nigerii. Nie możemy kopiować zachodniego świata, ponieważ nie mamy tej samej kultury – dodał. Biuro Amnesty International w Abudży potępiło aresztowania i wezwało do ""natychmiastowego zakończenia tego polowania na czarownice"". - W społeczeństwie, w którym szerzy się korupcja, prawo zakazujące związków osób tej samej płci jest coraz częściej wykorzystywane do nękania, wymuszeń i szantażowania ludzi - powiedział agencji AP Isa Sanusi, dyrektor AI w Nigerii. - W drodze na wydarzenie zaatakowała mnie policja i zabrała na komisariat - wyznał. - Powiedzieli, że popełniłem przestępstwo, ubierając się w ten sposób, ale nie wiem, czy przebieranie się jest sprzeczne z konstytucją - dodał. W Ugandzie po raz pierwszy wysunięto oskarżenie o ""oburzający homoseksualizm"". Oskarżonym jest 20-latek. Zgodnie z aktem oskarżenia został on 18 sierpnia oskarżony o homoseksualizm po tym, gdy ""odbył nielegalny stosunek seksualny"" z 41-letnim mężczyzną. W maju 2023 roku Uganda przyjęła ustawę zaostrzającą karę za homoseksualizm. Wcześniej groziło za to do 14 lat więzienia, obecnie nawet kara śmierci, a za ""propagandę LGBT"" można otrzymać do 14 lat pozbawienia wolności. Protestują przeciwko temu liczne organizacje międzynarodowe. 10 sierpnia Bank Światowy poinformował o wstrzymaniu udzielania pożyczek Ugandzie z powodu zaostrzenia prześladowania mniejszości seksualnych. Bank stwierdził, że nowe ugandyjskie prawo jest ""fundamentalnie sprzeczne z wartościami Banku Światowego"". Jedną z najważniejszych jest niedyskryminacja z powodu orientacji seksualnej."
https://tvn24.pl/kultura-i-styl/festiwal-w-wenecji-2023-premiera-filmu-kobieta-z-malgorzaty-szumowskiej-i-michala-englerta-st7334294,"Festiwal w Wenecji 2023. Premiera filmu ""Kobieta z..."" Małgorzaty Szumowskiej i Michała Englerta","8 września 2023, 17:32","80. Międzynarodowy Festiwal Filmowy w Wenecji powoli się kończy. W piątek odbyła się uroczysta premiera filmu Małgorzaty Szumowskiej i Michała Englerta ""Kobieta z..."", który bierze udział w Konkursie Głównym. Na czerwonym dywanie duetowi reżyserskiemu towarzyszyło liczne grono osób, biorących udział w tworzeniu filmu.","80. Międzynarodowy Festiwal Filmowy w Wenecji na ostatniej prostej. W tegorocznym Konkursie Głównym prezentowane są 23 filmy. Po raz pierwszy w historii w walce o Złotego Lwa zmierzyły się dwa filmy stworzone przez Polki. We wtorek odbyła się premiera ""Zielonej granicy"" Agnieszki Holland. Natomiast dzisiaj w słynnym Pallazo del Cinema zaprezentowano ""Kobietę z..."" - najnowszy film duetu Małgorzata Szumowska i Michał Englert, który trzy lata temu w Konkursie Głównym pokazywał ""Śniegu już nigdy nie będzie"". ""Kobieta z..."" to opowieść o Anieli Wesołej (w tej roli Małgorzata Hajewska-Krzysztofik), kobiecie, która ponad połowę swojego życia spędziła w ciele mężczyzny, mieszkając w mieście na polskiej prowincji. W czasach upadku PRL-u i transformacji społeczno-ustrojowej Anieli przychodzi podjąć trudne decyzje, żeby stać się prawdziwą sobą. Na swojej drodze do pełnej wolności jako kobiety napotka trudności ze strony swojej rodziny i otoczenia. Szumowskiej i Englertowi na czerwonym dywanie towarzyszyły między innymi osoby, które zagrały w filmie: Małgorzata Hajewska-Krzysztofik, Joanna Kulig, Franek Englert, Mateusz Więcławek, Bogumiła Bajor. - Żyjemy w bardzo specyficznych czasach. W Polsce osoby LGBTQ+ mierzą się z wieloma trudnościami. Nie istnieje w zasadzie żadne chroniące je prawo. Dlatego myślę, że to właściwy moment, aby opowiedzieć historię w ich imieniu, aby pokazać, że wszyscy jesteśmy po prostu ludźmi. Nasz film ma przede wszystkim wymiar ludzki, nie jest filmem walczącym - powiedziała w trakcie piątkowej konferencji prasowej współreżyserka Małgorzata Szumowska. Drugi ze współreżyserów Michał Englert wspomniał, że o swym pomyśle na ten film myśleli już ponad 20 lat temu. - Wtedy nie byliśmy sami na niego gotowi. Zaczęliśmy się dokształcać. Jak Małgorzata wspomniała, uznaliśmy, że jest to właściwy moment, aby pokazać światu tę historię - dodał. - Polska jest obecnie bardzo politycznie podzielona na tych konserwatywnych i liberalnych. Politycy i przedstawiciele Kościoła wykorzystuje osoby LGBTQ+ jako zagrożenie dla całego społeczeństwa. Jest to oczywiście totalne niezrozumienie, tak nie powinno być. Chcieliśmy sięgnąć po ten temat głębiej, pokazać, że są 60-latkowie otwarci na osoby LGBTQ+. Zrobiliśmy film, który nie jest zerojedynkowy, który nie jest przeciwko czemukolwiek. To opowieść o tym, że wszyscy jesteśmy podobni, podobnie odczuwamy. Jest to historia miłosna. Myślę, że to najlepszy gatunek filmowy, aby pokazać, że nie różnimy się jako ludzie - wyjaśniła Szumowska. Grająca jedną z głównych ról Joanna Kulig powiedziała, że poświęciła bardzo dużo czasu na przygotowanie się do udziału w tym filmie. Jej postać jest partnerką transpłciowej kobiety. - Był to dla mnie bardzo pouczający proces, a także pewien rodzaj terapii. Musiałam otworzyć swój umysł, żeby zrozumieć, że Iza (postać, którą gra - red.) mierzy się z trudnymi emocjami, złością, lękiem, poczuciem winy, miłością, często paradoksalnymi emocjami jednocześnie. Myślę, że jest to przepiękna historia miłosna o wolności, człowieczeństwie i budowaniu relacji. Spotkanie z Małgorzata Hajewską, było dla mnie czymś wspaniałym - wyznała Kulig. - Aniela jest dla mnie poszukiwaniem prawdy. Myślę, że jest to podstawa, żeby móc żyć. Gdy jestem w zgodzie ze sobą, mogę uczciwie popatrzeć na swoją partnerkę, na swoje dzieci - stwierdziła Małgorzata Hajewska-Krzysztofik, mówiąc o perspektywie swojej bohaterki - Anieli. Aktorka zaznaczyła, że obecna na planie grupa osób transpłciowych podarowała obsadzie ""cząstkę swojego życia"". - Aniela to nie jest jakaś jedna historia, ale składa się z wielu opowieści - dodała. Anu Czerwiński - konsultant oraz asystent reżyserów przy ""Kobiecie z…"" - powiedział, że często słyszał pytanie, dlaczego rolę Anieli - kobiety transpłciowej - zagrała kobieta cispłciowa. - Przed rozpoczęciem zdjęć szukaliśmy transpłciowej aktorki po pięćdziesiątce. Natomiast jest to melodramat, film artystyczny. Reżyserowie podjęli artystyczną decyzję, żeby zaangażować profesjonalną aktorkę - wyjaśnił. - Po wielu konsultacjach, również z osobami transpłciowymi, cały czas obecnymi na planie, wspólnie podjęliśmy decyzję o pracy z profesjonalną aktorką. Chciałbym podziękować za to, że cała ekipa była bardzo otwarta na nas i na naszą prawdę, co było bardzo ważne - zaznaczył Czerwiński. Szumowska wtrąciła, że decyzja o zaangażowaniu profesjonalnej aktorki cispłciowej była trudna i od niej zależało powstanie filmu. Czerwiński wyjaśnił także, że był odpowiedzialny za obsadę jednej ze scen, do której zaangażowano ponad sto osób niebinarnych i transpłciowych. - Byłem również odpowiedzialny za casting osób niebinarnych i transpłciowych do ról drugoplanowych. Są też w filmie postaci cispłciowe, grane przez osoby niebinarne bądź transpłciowe. Z uwagą zadbaliśmy o odpowiednią reprezentację osób queerowych w tym filmie - dodał."
https://tvn24.pl/poznan/kalisz-trzeci-marsz-rownosci-razem-jestesmy-silniejsi-st7336046,"""Razem jesteśmy silniejsi"". Ulicami Kalisza w marszu równości szli mieszkańcy Warszawy, Szczecina, Łodzi","9 września 2023, 16:41","- Marsze równości są po to, żeby każdy mógł poczuć wsparcie, bezpieczeństwo i taką siłę, która daje poczucie, że ktoś jest z tobą - mówi organizatorka marszu równości, który w sobotę po raz trzeci przeszedł przez Kalisz.","W sobotę przez Kalisz po raz trzeci przeszedł marsz równości Calisia Pride. Jak zapowiadali organizatorzy, to wydarzenie dla wszystkich osób, które czują dumę z bycia tym, kim są - ludźmi pełnymi miłości i akceptacji dla drugiego człowieka. Ludzie w różnym wieku i z różnych miast maszerowali pod hasłem ""Razem jesteśmy silniejsi"". - To jest zasadnicza myśl, którą zawsze chcemy przekazywać, że marsze równości są po to, żeby każdy mógł poczuć wsparcie, bezpieczeństwo i taką siłę, którą daje poczucie, że ktoś jest z tobą. To jest nasz najważniejszy cel - mówiła nam organizatorka wydarzenia Marysia Dąbek. Organizatorzy cieszyli się zwłaszcza z obecności młodych ludzi, bo - jak mówili - w takim małym mieście jak Kalisz niewiele jest okoliczności, kiedy mogą wyjść na ulicę. Stutysięczne miasto wspierali w marszu mieszkańcy Warszawy, Szczecina, Łodzi. Przyszli też kontrmanifestanci z homofobicznymi hasłami na transparentach, ale oddzielał ich od maszerujących kordon policji. Postulatami Calisia Pride są: ochrona prawna przed dyskryminacją ze względu na orientację seksualną, równość małżeńska, adopcja dzieci przez pary jednopłciowe oraz prawne uznanie Tęczowych Rodzin, ułatwienie procesu tranzycji dla osób transpłciowych, walka z dyskryminacją ze względu na płeć, prawo do aborcji na życzenie, rzetelna edukacja seksualna w każdej szkole, lepszy dostęp do opieki psychologicznej i psychiatrycznej dla dzieci i młodzieży, walka z wykluczeniem osób z niepełnosprawnościami, wsparcie osób uchodźczych. Marsze równości - manifestacje na rzecz równości bez względu na płeć i orientację seksualną - w tym roku przechodziły od maja przez wiele polskich miast: Łódź, Kraków, Koszalin, Milicz, Olsztyn, Gdańsk, Słupsk, Wrocław, Piaseczno, Zieloną Górę, Warszawę, Jelenią Górę, Poznań, Bielsko-Białą, Opole, Rzeszów, Sanok, Szczecin, Czaplinek, Częstochowę, Pruszków, Gorzów Wielkopolski, Kielce, Krosno, Pilę, Sztum, Wodzisław Śląski, Lublin, Katowice, Toruń i Słubice. 23 września planowane są marsze w Białymstoku i Bydgoszczy, a 22 października w Bolesławcu."
https://tvn24.pl/wybory-parlamentarne-2023/co-partie-obiecuja-w-kampanii-osobom-lgbt-st7345977,Co partie obiecują w kampanii osobom LGBT+,"16 września 2023, 8:42","Kampania Przeciw Homofobii prześledziła programy wyborcze partii pod kątem wspierania osób LGBT+. Można powiedzieć, że przed nami długa droga do równości praw. Jak na tym tle wyglądają obietnice wyborcze? Materiał magazynu ""Polska i Świat"".",N/A
https://tvn24.pl/swiat/francja-14-latek-zatrzymany-przez-policje-podczas-lekcji-grozil-smiercia-transplciowej-15-latce-st7354154,"14-latek zakuty w kajdanki podczas lekcji. Minister edukacji: ""Musimy być bardzo stanowczy""","21 września 2023, 12:03","14-letni uczeń szkoły w podparyskim Alfortville został zakuty w kajdanki i wyprowadzony z klasy w związku z podejrzeniem wysyłania gróźb do transpłciowej 15-latki. Zdarzenie skomentował francuski minister edukacji Gabriel Attal, który podkreślił, że władze muszą być ""bardzo stanowcze"", jeśli chodzi o nękanie uczniów.","Do zatrzymania nastolatka doszło w poniedziałek podczas lekcji w szkole w Alfortville pod Paryżem. Policja weszła do sali, zakuła w kajdanki i wyprowadziła 14-letniego ucznia w związku z podejrzeniami, że wysyłał w poprzednich dniach transfobiczne wiadomości oraz groźby śmierci do 15-letniej uczennicy innej szkoły, która przechodzi właśnie proces korekty płci. Jak podają francuskie media, nastolatkowie nie znali się osobiście, a wiadomości miały być wysyłane za pośrednictwem mediów społecznościowych. ZOBACZ TEŻ: Sytuacja osób transpłciowych w Polsce. ""To jest taki bieg z przeszkodami"" Według stacji BFM 15-latka wraz z ojcem zgłosili sprawę policji, a funkcjonariusze szybko zidentyfikowali nadawcę wiadomości. Już kilka godzin później przybyli do szkoły i zatrzymali autora gróźb. Zapytany o swoje postępowanie, 14-latek miał przyznać się do tych czynów i powiedzieć, że obrażał dziewczynę w wyniku ""gniewu, którego nie mógł powstrzymać"", po tym, jak zobaczył jej zdjęcie. Po zatrzymaniu chłopaka uczniowie szkoły i ich rodzice nie kryli zdziwienia, że sytuacja miała miejsce podczas lekcji, zamiast po ich zakończeniu. - Dyrektor zapukał i powiedział nam, że będzie zatrzymanie. Funkcjonariusze weszli, chwycili go za ramiona i założyli kajdanki - relacjonowała jedna z uczennic, która była świadkiem sytuacji. - Myślałam, że to niemożliwe, by policja weszła do klasy. Byliśmy zszokowani, niektórzy nerwowo się śmiali - dodała. W środę zdarzenie skomentował francuski minister edukacji Gabriel Attal. - Rozumiem, że mogą pojawiać się pytania. Przyjrzymy się temu, co się wydarzyło, ale musimy być bardzo stanowczy - powiedział. Przytoczył groźby, które padły ze strony nastolatka. - To bardzo poważne słowa, które przyprawiają o mdłości - zauważył. Dodał, że z zadowoleniem przyjął ""szybką reakcję"" służb na tę sprawę. Do zajścia odniósł się także rzecznik francuskiego rządu Olivier Veran. Przekazał, że do zatrzymania doszło ""w zgodzie"" z przepisami dotyczącymi obraźliwego zachowania oraz że jego celem było ""wysłanie bardzo mocnej wiadomości"" do uczniów, którzy dopuszczają się nękania innych. - Właśnie w ten sposób zakończymy tę plagę nękania i będziemy chronić nasze dzieci - podkreślił. ZOBACZ TEŻ: Jarosław Kaczyński znów lekceważąco o osobach transpłciowych: to sprzeczne ze zdrowym rozsądkiem Jeśli jesteś ofiarą przemocy lub doświadczasz problemów emocjonalnych i chciałbyś uzyskać poradę lub wsparcie, tutaj znajdziesz listę organizacji oferujących profesjonalną pomoc. W sytuacji bezpośredniego zagrożenia życia zadzwoń na numer 997 lub 112."
https://tvn24.pl/bialystok/bialystok-przez-miasto-przeszedl-iii-marsz-rownosci-st7357572,III Marsz Równości przeszedł przez Białystok,"23 września 2023, 15:24","W sobotę przez Białystok przeszedł III Marsz Równości. Jego uczestnicy domagali się między innymi prawa do zawierania małżeństw jednopłciowych i prawa do aborcji. Jak poinformowała policja, w zgromadzeniu udział wzięło około 700 osób.","Wydarzenie zostało zorganizowane przez Stowarzyszenie Tęczowy Białystok. O godzinie 14 uczestnicy zgromadzili się w parku im. J. Dziekońskiej i wysłuchali przemówień. Wspomniana została między innymi niedawno zmarła aktywistka Joanna Głuszek. Nie zostały przewidziane przemówienia polityków i kandydatów do Sejmu i Senatu. Następnie maszerujący ruszyli ulicami miasta. Przed godziną 15 podlaska policja poinformowała reportera TVN24, że w zgromadzeniu - według policyjnych szacunków - bierze udział około 500 osób. Po zakończeniu wydarzenia rzecznik podlaskiej policji Tomasz Krupa poinformował, że ""wszystkie zgromadzenia (...) odbyły się bez zakłóceń"". Z najnowszych danych policji - przekazanych przed godziną 17 - wynika, że w III Marszu Równości wzięło udział około 700 osób. Do zabezpieczenia wszystkich wydarzeń odbywających się w Białymstoku oddelegowano ponad 500 funkcjonariuszy. Uczestnicy marszu mieli przy sobie tęczowe flagi i parasole, pojawiły się hasła ""Kocham, wspieram, akceptuję"" i ""Jesteś moim dzieckiem, nie ideologią"". Ze względów bezpieczeństwa inicjatorzy marszu radzili uczestnikom, by na marsz docierali i opuszczali go w grupach oraz zaopatrzyli się w torby i plecaki do ukrycia tęczowych atrybutów przed i po wydarzeniu. Po I Marszu Równości w Białymstoku w 2019 roku doszło do pobić uczestników. W związku z tymi zdarzeniami czterej mężczyźni zostali skazani na kary od dziewięciu miesięcy do roku więzienia w zawieszeniu. Czytaj też: Blokował Marsz Równości, rzucał kostką brukową w policjantów. Białostocki sąd wydał wyrok ""Chcielibyśmy zwrócić uwagę uczestników by w miarę możliwości maksymalnie zadbali o własne bezpieczeństwo. Pamiętajcie o wodzie do picia, wygodnym ubraniu dopasowanym do warunków pogodowych, plecaku lub torbie do ukrycia wszelkich tęczowych emblematów w drodze na marsz i z marszu. Warto dogadać się ze znajomymi, żeby iść do punktu zbiórki oraz wracać do domów w grupach"" - podkreślali organizatorzy marszu w komunikacie. Do białostockiego urzędu miasta zostały zgłoszone dwa stacjonarne kontrzgromadzenia. Cele marszu są zgodne z postulatami innych tego rodzaju wystąpień w Polsce. Wydarzenie jest okazją do poczucia więzi z innymi członkami społeczności LGBT+ i sojusznikami, jednak nie tylko. Czytaj też: Marsze równości w czterech miastach. ""Chcemy, żeby było nas widać"" ""Maszerując pokazujemy, że jest nas dużo i patrzymy władzy na ręce. Władzy, która udaje, że nas nie dostrzega i zapomina o poszanowaniu podstawowych praw człowieka, takich jak: prawo do zawarcia związku małżeńskiego bez względu na to czy 'przed ołtarzem' stanie kobieta i mężczyzna czy dwóch mężczyzn, prawo do bycia legalną rodziną, nawet gdy ta rodzina to np. dziecko i dwie mamy, prawo do antykoncepcji, prawo do przerwania własnej ciąży i wielu, wielu innych"" - czytamy w komunikacie."
https://tvn24.pl/polska/robert-biedron-i-krzysztof-smiszek-co-to-byl-za-slub-st7365831,Robert Biedroń i Krzysztof Śmiszek: co to był za ślub!,"28 września 2023, 14:42","Robert Biedroń i jego partner Krzysztof Śmiszek wzięli symboliczny ślub na deskach teatru. Niemająca mocy prawnej ceremonia była częścią spektaklu. ""Powinniśmy zrobić wszystko, żeby dwie dorosłe osoby mogły doświadczyć ślubu, gdy chcą. Bo miłość to miłość!"" - napisał w social mediach Robert Biedroń. Krzysztof Śmiszek dodał: ""Były i nerwy, i emocje, i wzruszenie. Ale był też gniew"".","Wydarzenie odbyło się 27 września w Teatrze im. Stefana Żeromskiego w Kielcach. Symboliczna ceremonia ślubna Roberta Biedronia i jego partnera Krzysztofa Śmiszka była częścią spektaklu ""Spartakus. Miłość w czasach zarazy"", wystawianego w ramach V Kieleckiego Międzynarodowego Festiwalu Teatralnego. Jak widać na zdjęciach udostępnionych przez polityków następnego dnia w mediach społecznościowych, obaj mieli na sobie elementy ludowych strojów, m.in. czepce z kwiatów. ""Udzieliłem setek ślubów jako prezydent Słupska, ale pierwszy raz stanąłem po drugiej stronie. Po 23 latach w związku. To piękne uczucie, którym trzeba się dzielić"" - napisał na Facebooku Biedroń. ""Dlatego powinniśmy zrobić wszystko, żeby dwie dorosłe osoby mogły doświadczyć ślubu, gdy chcą. Bo miłość to miłość!"" - dodał. ZOBACZ TEŻ: ""Wczoraj widziałem Mińsk w Otwocku"" ""Co to był za ślub!"" - napisał Krzysztof Śmiszek. W swoim poście w social mediach podkreślił, że był to dla niego ""piękny wieczór z setkami świadków"". ""I choć był to spektakl teatralny i poruszające wydarzenie sceniczne, to były i nerwy, i emocje, i wzruszenie. Ale był też gniew. A właściwie wściekłość. Gniew na to, że w 2023 roku, w środku Europy, dwoje kochających się ludzi nie jest widzianych przez swoje państwo. Państwo, które kochają i tworzą. Gniew na to, że władza robi z miłości cel ideologiczny. I na to, że zamiast szacunku, godności setki tysięcy ludzi w Polsce dostają pogardę"" - napisał poseł. Pod koniec wpisu Śmiszek zaapelował do Polaków o zmianę rzeczywistości poprzez udział w zbliżających się wyborach. ""Już 15 października! Zagłosujmy za szacunkiem, godnością i równością. A ja nie spocznę dopóty, dopóki tej normalności nie zdobędziemy!"" - czytamy w poście polityka Nowej Lewicy. Reżyserem przedstawienia ""Spartakus. Miłość w czasach zarazy"" jest Jakub Skrzywanek, laureat Paszportu ""Polityki"" w kategorii teatr. ZOBACZ TEŻ: Słowenia legalizuje małżeństwa jednopłciowe i zezwala im na adopcję dzieci"
https://tvn24.pl/wroclaw/gorlitz-zgorzelec-pierwszy-transgraniczny-marsz-rownosci-chodzmy-razem-trzymajac-sie-za-rece-st7368754,"Pierwszy transgraniczny Marsz Równości. ""Chodźmy razem, trzymając się za ręce!""","30 września 2023, 14:42","Krótko po godzinie 13 w Görlitz rozpoczął się Marsz Równości. Uczestnicy, wśród których są także polskie organizacje wspierające osoby LGBT, przeszli trasę do Zgorzelca i z powrotem. Manifestowali pod hasłem ""Hand in Hand - miteinander gehen! Chodźmy razem, trzymając się za ręce!"". To pierwsze takie transgraniczne wydarzenie w woj. dolnośląskim.","To drugi Marsz Równości w Görlitz i pierwsze takie transgraniczne wydarzenie w regionie. Manifestacja rozpoczęła się krótko po godzinie 13. Uczestnicy wyruszyli sprzed dworca kolejowego po niemieckiej stronie. Przeszli na Plac Pocztowy, dalej Mostem Staromiejskim do Zgorzelca, ulicą Daszyńskiego do pierwszego ronda i mostem Jana Pawła II wrócili do Görlitz. Jak relacjonował na antenie TVN24 reporter Tomasz Kanik krótko po godzinie 13, w marszu udział brało kilkaset osób. ""Ludzie są uśmiechnięci, kolorowo ubrani, są polskie akcenty"" - mówił wskazując, że w tłumie dostrzegł osoby z tęczową flagą ze Śremu. Dodał, że na miejscu byli także przedstawiciele m.in. Stowarzyszenia Lambda Polska, działającego na rzecz osób LGBT. W marszu uczestniczyli głównie młodzi ludzie. - Wszyscy chcą tego, by być sobą, nie bać się niczego - żadnych sytuacji, które mogą być zagrożeniem wtedy, gdy młodzi ludzie - bo w większości to są młodzi ludzie - manifestują to kim są - relacjonował na antenie TVN24 Tomasz Kanik. Zrelacjonował też rozmowę z rodzicami jednego z uczestników. - Przyszli z nadzieją, że ich dzieci będą się czuły wszędzie bezpiecznie, niezależnie po której stronie rzeki jesteśmy - niemieckiej czy polskiej - mówił reporter. I dodał: - Od półtorej godziny nam towarzyszą bardzo pozytywne emocje pół grama nienawiści i nietolerancji i oby tak zostało. Zakończenie marszu zaplanowano w Parku Miejskim."
https://tvn24.pl/katowice/dabrowa-gornicza-jest-raport-koscielny-w-sprawie-seksafery-ksiedzu-grozi-wydalenie-ze-stanu-duchownego-st7379467,Jest raport kościelny w sprawie seksafery w Dąbrowie Górniczej. Księdzu grozi wydalenie ze stanu duchownego,"7 października 2023, 11:09","Trwa śledztwo prokuratury, dotyczące nieudzielenia pomocy mężczyźnie, który zasłabł na plebanii w Dąbrowie Górniczej. Nikt jeszcze nie usłyszał zarzutów. Diecezja sosnowiecka już wskazała winnego. Ksiądz Tomasz Z. za zorganizowanie seksparty został odsunięty od ołtarza. Ale to nie koniec jego kłopotów. Może stracić sutannę.","Nazwisko Tomasza Z. już nie figuruje na stronie parafii pw. NMP Anielskiej w Dąbrowie Górniczej. 20 września, gdy w mediach wybuchł skandal obyczajowy z jego udziałem, Z. był tam jeszcze wikarym. Mimo że od zdarzenia, które było kanwą skandalu, minęły trzy tygodnie. Po ujawnieniu sprawy przez ""Gazetę Wyborczą"" diecezja sosnowiecka poinformowała, że okoliczności bada specjalnie powołana komisja. W kolejnych komunikatach wskazała winnego. Nazwisko księdza padło z ambony w trakcie niedzielnej mszy. ""6 października Komisja wyjaśniająca fakty i okoliczności zdarzenia w mieszkaniu ks. Tomasza Z. przedstawiła Biskupowi Sosnowieckiemu raport - czytamy w ostatnim oświadczeniu diecezji. - Biskup Sosnowiecki podjął decyzję o wszczęciu procedury karnej i zdecydował, dla podkreślenia bezstronności procesu, że zostanie on przeprowadzony przez kościelny wymiar sprawiedliwości spoza Diecezji Sosnowieckiej"". Pod koniec sierpnia tego roku w służbowym mieszkaniu Z. odbywała się impreza, na którą zaproszono mężczyznę, świadczącego usługi seksualne.  Gość zemdlał i wezwano do niego pogotowie. Ale ratownicy nie zostali wpuszczeni. Poprosili o pomoc policję i tak sprawa wyszła na jaw. Dąbrowska prokuratura wszczęła śledztwo w sprawie nieudzielenia pomocy osobie, której zagrażała utrata zdrowia lub życia.  Nikomu jeszcze nie postawiono zarzutów. Śledczy czekają na opinię biegłych, dotyczącą stanu zdrowia pokrzywdzonego. Kuria przekazywała opinii publicznej, że proboszcz parafii poinformował ich o ""interwencji pogotowia i policji w mieszkaniu Z. 12 września, czyli prawie 2 tygodnie od zdarzenia. Wtedy powołana została komisja wyjaśniająca okoliczności tego zdarzenia. Biskup sosnowiecki Grzegorz Kaszak przeprosił wiernych., a Tomasz Z. w oświadczeniu przesłanym do ""Wyborczej"" nazwał całą sprawę atakiem na Kościół. Dotąd nikt nie przeprosił pokrzywdzonego. 2 października ksiądz otrzymał dekret biskupa sosnowieckiego, na mocy którego został odwołany ze wszystkich podejmowanych do tej pory funkcji i urzędów. ""Fakty ustalone przez Komisję w oparciu o świadectwa przesłuchanych osób pozwoliły stwierdzić, że ks. Tomasz Z. wraz z dwiema innymi osobami świeckimi dopuścił się bardzo poważnego złamania norm moralnych, na co Kościół nie wyraża zgody i co zdecydowanie potępia"" - czytamy w komunikacie kurii z dnia 6 październrika. Jak piszą przedstawiciele diecezji, ""zdarzenie stało się powodem wielkiego zgorszenia dla wiernych i słusznego oburzenia opinii publicznej"". Dzień po wybuchu skandalu doszło nawet do podpalenia drzwi zabytkowej bazyliki w Dąbrowie. ""Ks. Tomasz Z. swoim postępowaniem poważnie naruszył zobowiązania wynikające ze stanu duchownego, co może być uznane za przestępstwo w rozumieniu prawa kanonicznego"" - informuje kuria. - ""Biorąc pod uwagę wielkie zgorszenie wśród wiernych, Biskup Sosnowiecki zdecydował o wszczęciu procesu karnego, na mocy którego można zastosować wobec duchownego najcięższe kary kościelne, w tym wydalenie ze stanu duchownego"". Kościelni prawnicy po zakończeniu pracy mają przekazać wszystkie akta sprawy do Stolicy Apostolskiej, która podejmie ostateczną decyzję wobec Tomasza Z. Do materiałów zostaną dołączone wyniki śledztwa prokuratorskiego."
https://tvn24.pl/kultura-i-styl/martyna-wojciechowska-wspiera-osoby-lgbt-i-zacheca-do-wziecia-udzialow-w-wyborach-st7382057,"""Chciałabym żyć w kraju wolnym od uprzedzeń, w którym jest otwartość i szanuje się każdego człowieka""","9 października 2023, 11:42","Martyna Wojciechowska po raz kolejny zachęca do głosowania. ""Chciałabym żyć w kraju wolnym od uprzedzeń, w którym jest otwartość i szanuje się każdego człowieka. Za tydzień wybory. To my decydujemy"" - napisała na Instagramie po programie ""Kobieta na krańcu świata"". Bohaterką najnowszego odcinka była mieszkająca w Brazylii transpłciowa aktywistka Lara Nicole.","- Zastanawiając się nad sytuacją osób transpłciowych i osób z szeroko rozumianego środowiska LGBT+ nie tylko w Brazylii, ale przede wszystkim w Polsce, myślę sobie, że mamy naprawdę dużo do zrobienia. A to, co najlepszego możemy zrobić, to pójść 15 października na wybory i wybrać Polskę, która będzie wolna od uprzedzeń, która będzie bardziej tolerancyjna, bardziej otwarta. I pamiętajcie, że to od nas zależy - mówi Martyna Wojciechowska na filmiku w instagramowym poście. Prowadząca program ""Kobieta na krańcu świata"" dodała, że solidaryzuje się z całym środowiskiem LGBT+, wspiera osoby transpłciowe i zachęciła swoich fanów do tego samego. To nie pierwszy raz, gdy Wojciechowska zachęca swoich fanów do głosowania. Trzy dni wcześniej zamieściła na Instagramie spot ""Cicho już byłyśmy"" Inicjatywy ""Wschód"". Jej zdaniem ""daje wiele do myślenia"".  ""15 PAŹDZIERNIKA. Nie zapomnij tej daty. Twój głos jest ważny, idź na wybory i decyduj o tym, w jakiej rzeczywistości chcesz żyć. @wschod_ dziękuję za ten spot!"" - napisała. Była też na Marszu Miliona Serc. ""Polska to piękny kraj pełen pięknych ludzi, kraj , w którym jest miejsce na pokój, miłość i wzajemny szacunek"" - przekonywała. Z kolei od koniec września dziennikarka wzięła udział w internetowej kampanii profrekwencyjnej ""Kobiety na wybory"".  - To wspaniała inicjatywa i bardzo ją popieram - mówiła. - Nie dajmy się przegłosować, nie dajmy się pominąć. To właśnie my, kobiety, możemy zadecydować o tym, jaki będzie wynik tych wyborów. Jestem ostatnią osobą, która będzie wam mówiła, na kogo macie głosować, ale wiem na pewno, że nie możemy nie głosować. Nie możemy nie decydować i nie możemy nie wpływać na to, jak wygląda przyszłość nasza, naszych bliskich i naszych dzieci. (…) Nie ma nic ważniejszego niż wolność - przekonywała Wojciechowska na Instagramie.  
 
ZOBACZ TEŻ: Na kogo głosować? Zobacz kandydatów z Twojego okręgu"
https://tvn24.pl/premium/dariusz-matecki-kim-jest-czlowiek-ktory-planowal-odkazac-ulice-po-ideologii-lgbt-a-teraz-moze-zostac-poslem-st7388963,N/A,N/A,"Mówią, że wziął się znikąd, ale on dobrze wie, kim jest. Jako nastolatek chował ojcu ""Gazetę Wyborczą"". Gdy po latach został radnym, planował ""odkażanie"" szczecińskich ulic po uczestnikach Marszu Równości. Twierdzi, że potem żałował. Oskarżany o mowę nienawiści Dariusz Matecki walczy o głosy głównie na szczecińskiej prowincji, w sieci sekunduje mu skrajnie prawicowy elektorat.","Cytowane w artykule wypowiedzi noszą znamiona nienawistnych i nawołujących do przemocy. Przytaczamy je, bo bez nich artykuł byłby niekompletny. Kim jest Dariusz Matecki? Ci, którzy mieli szansę poznać go bliżej, uważają, że inteligentnym ideowcem. Dwukrotnym finalistą olimpiady historycznej i absolwentem najlepszego liceum w Szczecinie. Prawnikiem. Od 11 lat działaczem Solidarnej, a po niedawnej zmianie nazwy - Suwerennej Polski. Ojcem. Synem byłego współpracownika SB, który nawrócił się na Solidarność. Wnukiem bohatera, żołnierza Armii Poznań (po kądzieli). I wnukiem, jak twierdzi jeden z jego oponentów, funkcjonariusza Korpusu Bezpieczeństwa Wewnętrznego, który tropił żołnierzy wyklętych (po mieczu). Politykiem, którego działania podzieliły jego rodzinę. Nie wszyscy publicznie przyznają się do tych samych korzeni. Dariusz Matecki twierdzi, że nie ma słabych stron. W Zachodniopomorskiem relacje polsko-niemieckie zacieśniają się po 2007 roku, czyli po wejściu Polski do strefy Schengen. Zwłaszcza dla Polaków mieszkających w Szczecinie i okolicach wszystko się zmienia. Jedni kupują domy po niemieckiej stronie i do pracy w stolicy województwa dojeżdżają autami. Inni znajdują zatrudnienie w Niemczech, tuż przy granicy. Na Wałach Chrobrego, skąd rozciąga się widok na miasto, codziennie słychać niemieckich turystów. Kwitnie polsko-niemiecka współpraca pomiędzy samorządami. Teatralny festiwal Kontrapunkt w swoim repertuarze od lat ma najlepsze niemieckie przedstawienia. Do Berlina na spektakle topowych niemieckich reżyserów wozi polskich widzów specjalny autokar. Nie wszystkim się to podoba, a najmniej radnemu Dariuszowi Mateckiemu. Na pierwszej stronie jego własnej darmowej gazetki, którą można było znaleźć na szczecińskich osiedlach w trakcie kampanii wyborczej, Matecki pyta: ""Czy Szczecin będzie niemiecki?"". I dalej: ""Równość w stosunkach polsko-niemieckich to jeden z kluczowych dla mnie tematów. Dlaczego Niemcy mają mieć w Polsce przywileje wyborcze, skoro Polacy nie mają takich przywilejów w Niemczech?"". Na zdjęciu radny trzyma też napis: ""Żadnych obcych kulturowo przymusowych migrantów"". Jest zajętym człowiekiem. Działa w Stowarzyszeniu Fidei Defensor, która ma chronić katolików przed ""przestępstwami wyznaniowymi"" (Fundusz Sprawiedliwości zasilił organizację milionową dotacją). Pracuje na etacie w szczecińskiej dyrekcji Lasów Państwowych, prowadził media społecznościowe dla Ministerstwa Sprawiedliwości (czy nadal prowadzi, nie wiemy, bo przestał odpisywać na nasze wiadomości)."
https://tvn24.pl/premium/bede-zwiazki-partnerskie-po-wyborach-wiekszosc-partii-na-tak-jedna-milczy-st7388164,N/A,N/A,"Zapytaliśmy partie, które walczą o mandat i zaufanie w wyborach 15 października, czy w następnej kadencji Sejmu zostaną zalegalizowane związki partnerskie, także dla osób tej samej płci. Odpowiedziały wszystkie poza jedną. A Hubert Sobecki z Fundacji Miłość Nie Wyklucza komentuje, że w tej kampanii wróg był gdzie indziej, ale zastanawia się: czy tak zostanie? Podsumowuje dla nas też język i działania polityków oraz ich wyborcze obietnice wobec społeczności LGBT+.","- Społeczeństwo ma krótką pamięć i już zapomnieliśmy, co kto powiedział. Patrzymy politykom na ręce, wykładamy kawę na ławę, co mówią, a co robią w kwestii równego traktowania osób LGBT+. Chcemy, by ludzie 15 października wybrali mądrze - mówi Hubert Sobecki ze Stowarzyszenia Miłość Nie Wyklucza. W rozmowie z tvn24.pl podkreśla, że w tegorocznej kampanii wyborczej wróg jest gdzie indziej: - W tym roku padło na uchodźców i temat migracji. Nas zostawiono w spokoju, ale nie mam wątpliwości, że tylko na chwilę. Od kilku lat nagonka na osoby LGBT+ odbywa się w polskiej przestrzeni publicznej na niespotykaną dotąd skalę. Chcieliśmy przypomnieć, kto ponosi za nią odpowiedzialność - zaznacza. Stowarzyszenie uruchomiło specjalną stronę ""O co im chodzi"" i w kompleksowy sposób opisuje język, jakim o mniejszościach wypowiadali się politycy oraz postulaty poszczególnych partii w kwestii ich praw. Stowarzyszenie przypomina, a my zapytaliśmy poszczególne partie: czy w nadchodzącej kadencji Sejmu powinny zostać wprowadzone związki partnerskie, także dla osób tej samej płci? ""Wprowadzimy pełną równość małżeńską, a także instytucję związków partnerskich niezależnie od płci. W mijającej kadencji Sejmu złożyliśmy stosowne projekty ustaw"" – deklaruje Nowa Lewica. Z informatora ""O co im chodzi"" możemy dowiedzieć się, że partia w 2020 roku złożyła w Sejmie poselski projekt ustawy o równości małżeńskiej. Projekt przewidywał między innymi zmianę zapisów w Kodeksie rodzinnym i opiekuńczym, umożliwiając osobom tej samej płci zawarcie małżeństwa przed kierownikiem Urzędu Stanu Cywilnego. Zakładał także możliwość tak zwanej adopcji zewnętrznej, czyli przysposobienia osoby małoletniej. To dalej idąca propozycja, niż te projektowane w ustawach o związkach partnerskich - w nich była mowa jedynie o adopcji wewnętrznej, czyli o przysposobieniu dziecka przez partnera pochodzącego z jego poprzedniego związku. Projekt ustawy prawie trzy lata przeleżał w sejmowej ""zamrażarce"". I tam zostanie, dlatego że tylko projektom obywatelskim nie kończy się z dniem upływu kadencji parlamentu data ważności. Projekty rządowe i poselskie trzeba będzie składać, jakby ich nigdy wcześniej w Sejmie nie było. To było pierwsze podejście do równości małżeńskiej według Lewicy. Historia walki o związki partnerskie jest o wiele dłuższa, sięga 2003 roku. Wszystkie wylicza na swojej stronie fundacja Miłość Nie Wyklucza: Lewica, jak zauważa stowarzyszenie, głosowała przeciwko zmianom mającym uderzać w społeczność LGBT+. Tak było np. 29 października 2021 - opowiedziała się za odrzuceniem obywatelskiego projektu ustawy ""Stop LGBT"", za którym stała m.in. Kaja Godek, a który zakładał zakaz domagania się równych praw dla osób LGBT+ w przestrzeni publicznej, w tym organizacji Marszów Równości. Projekt trafił do prac w sejmowej komisji spraw wewnętrznych i tam utknął. - To jedyna w Polsce partia, która programowo deklaruje pełne wsparcie dla praw społeczności LGBT+ i domaga się ujednolicenia tego prawa ze standardami UE. Temat nie jest zamiatany pod dywan - podkreśla Hubert Sobecki. Ostatnio w RMF FM Maciej Dyduch (kandydat na posła z list Nowej Lewicy w Wałbrzychu) mówił, że nie zgadza się z Krzysztofem Śmiszkiem (poseł Nowej Lewicy, kandydat w tegorocznych wyborach z Wrocławia) w kwestii prawnego opisania procesu uzgodnienia płci dla osób nastoletnich bez zgody rodziców, a tylko za zgodą lekarzy. - To nie jest program, a pogląd Śmiszka - podkreślał, zaznaczając, że ""to powinien być proces dorastania społeczeństwa"". ""Społeczeństwo się musi godzić na pewne przemiany. Jeżeli coś dzisiaj jest postulatem, nie znaczy, że wejdzie w życie"" - wyjaśnił. Sobecki wskazuje, że Nowa Lewica w swoim programie ma wpisaną i równość małżeńską, i związki partnerskie; prawa osób transpłciowych; ochronę przed przemocą i przed mową nienawiści, ""co jest ogromnym problemem w Polsce"". Ma też wpisane inicjatywy związane z zakazem tak zwanych terapii konwersyjnych, czyli ""leczenia z homoseksualności"". - Partia to nie tylko słowa, ale i ludzie. Lewicę cenię za bardzo świadome posłanki, które wyciągały ludzi z policyjnego kotła na Krakowskim Przedmieściu - dodaje. ""Tak, najwyższy czas na ustawę o związkach partnerskich"" - odpowiedziała na nasze pytanie o związki partnerskie Koalicja Obywatelska. Oby - mówią przedstawiciele społeczności LGBT+. A Stowarzyszenie Miłość Nie Wyklucza zauważa, że KO ""stoi w rozkroku"", brakuje jej ""jasnego stanowiska w sprawie"". Wytyka politykom, że przez osiem lat rządów (2007-2015) nie uchwaliła nawet najbardziej okrojonych ustaw o związkach partnerskich. Owszem, nieraz deklarowali dla nich poparcie, ale nigdy - według stowarzyszenia - nie wyjaśnili, jakie prawa miałyby przysługiwać osobom zawierającym, jak już będzie to możliwe, związek partnerski. - W tym roku podczas Campus Polska Donald Tusk znów zadeklarował, że wprowadzenie związków partnerskich będzie ""priorytetem na pierwsze 100 dni"" nowego rządu. Ale co rozumie pod tym pojęciem? Chciałbym wiedzieć dokładnie, co osobom LGBT+ ta partia proponuje. Prawo do pochówku, podatek od spadku, renta po zmarłym, zasiłek opiekuńczy, wspólnota majątkowa, wspólne rozliczanie, przysposobienie dziecka, adopcja - które z tych punktów mieszczą się w formule ""związków partnerskich"", a na co już nam nie pozwolą? I dlaczego? W Sejmie leży rozbudowany projekt Nowoczesnej, który od małżeństw różni się nazwą i brakiem adopcji, ale projekt PO sprzed lat był bublem. To o którym z nich mówimy? - pyta Sobecki. Tusk na Campusie miał powiedzieć (cytat za Onet): ""To zobowiązanie, jeśli chodzi o związki partnerskie, wydaje mi się wykonalne i uznaję je za priorytet, za zadanie na pierwsze 100 dni. Śluby jednopłciowe ze wszystkimi wynikającymi z tego konsekwencjami, kontrowersjami są o wiele trudniejszym projektem i nie jestem pewien, że w przyszłym Sejmie czy znajdzie się na to większość"". Brak konkretów Sobecki wytknął też prezydentowi Warszawy Rafałowi Trzaskowskiemu z KO. I przypomina jego wypowiedź na Campusie Polska z sierpnia 2022 roku, gdy powiedział, że związki partnerskie mają być wprowadzone natychmiast i być ""twarde"". - Co to znaczy ""twarde""? Jak zmieni się życie par, również tych z dziećmi? - pyta Sobecki. Odniósł się w ten sposób do słów Rafała Trzaskowskiego z debaty z Szymonem Hołownią podczas zeszłorocznego Campusu Polska, który pytany był o to, kiedy w Polsce wprowadzona zostanie możliwość zawierania małżeństw przez osoby tej samej płci. - Jeśli chodzi o małżeństwa, powiem wam tak: po pierwsze, i od tego zaczynam, tak jak rok temu - natychmiast związki partnerskie. Natomiast jak związki partnerskie będą wyglądały, wy będziecie decydować o tym - odpowiedział Trzaskowski. Jak zauważył, ""konserwatywne partie w Europie wprowadzały związki jednopłciowe, konserwatywne partie, i tak się dziś zmienia rzeczywistość"". - Możecie zawsze powiedzieć - ja to rozumiem - że ktoś jest za mało ambitny w jakiejś sprawie. Ale trzeba zacząć rozmawiać o temacie równości. Wprowadzić twarde rozwiązanie, jeśli chodzi o związki partnerskie i wtedy jestem absolutnie przekonany, że - jak wykonamy ten pierwszy krok - będziemy tak blisko równości, że będziemy w stanie wprowadzać takie standardy, które są standardami cywilizowanego świata i w Stanach Zjednoczonych, i w większości państw Unii Europejskiej - powiedział prezydent Warszawy. Sam Donald Tusk o plany wsparcia społeczności LGBT+ był pytany podczas spotkań z wyborcami w ramach kampanii, m.in. podczas spotkania wyborczego w Pile 21 września 2023 roku. ""Do Rzeczy"" cytowało potem odpowiedź lidera KO:  ""Mamy przygotowane projekty ustaw, dotyczących zarówno zdecydowanego ułatwienia w kwestiach tych dzisiaj bardzo skomplikowanych i upokarzających, upiornych procedur sądowych w przypadku osób transseksualnych"". Mówił też o ""odbudowaniu języka szacunku"". Dzień wcześniej mówił o szansach w ramach ""obozu demokratycznego"" na ""rozsądny projekt"", zgodnie z którym ""związki partnerskie staną się nie tylko faktem, ale i zostaną zaakceptowane w systemie prawnym i w emocjach społecznych"". Postulat legalizacji związków partnerskich znajduje się w programie Koalicji Obywatelskiej, którą współtworzą: PO, Nowoczesna, Inicjatywa Polska i Zieloni. Projekt dotyczący związków partnerskich złożyła już w kwietniu 2018 r. Nowoczesna. Po raz pierwszy w historii projekt poruszał kwestie przysposobienia małoletnich biologicznych dzieci partnera. Projekt przygotowała Monika Rosa, która powołała się na ówczesne wyniki sondaży. Dziś, według badań Ipsos opublikowanych w czerwcu 2023 roku, aż 67 procent Polaków deklaruje, że pary homoseksualne powinny mieć możliwość zawarcia małżeństwa lub związku partnerskiego. Polskie Stronnictwo Ludowe i Polska 2050 idą razem do wyborów jako Trzecia Droga. Na jednakowo brzmiące dla wszystkich startujących ugrupowań pytanie sztab odpowiedział: Tak. Należy wprowadzić związki partnerskie, także dla osób tej samej płci. Polskie Stronnictwo Ludowe deklaruje, że w partii panuje wolność światopoglądowa. Ale informator ze strony ""O co im chodzi"" przypomina, że ugrupowanie ""używa artykułu 18 Konstytucji RP jako knebla uniemożliwiającego rozmowę o realnej sytuacji rodzin zakładanych przez osoby LGBT+ i wychowywanych przez nie dzieci"". A artykuł 18 Konstytucji RP gwarantuje ""szczególną ochronę i opiekę państwa nad małżeństwem kobiety i mężczyzny"". Prezes PSL Władysław Kosiniak-Kamysz konsekwentnie sprzeciwia się małżeństwom osób homoseksualnych i adopcji dzieci przez pary jednopłciowe. W 2019 roku mówił w telewizyjnej Jedynce: - (…) Jesteśmy przeciwko małżeństwom homoseksualnym, a przez to jesteśmy przeciw adopcji. W przeciwieństwie do brytyjskich Konserwatystów, którzy są w koalicji z PiS-em w europarlamencie. We wrześniu 2021 roku, tuż po tym, jak Parlament Europejski przyjął rezolucję w sprawie praw osób LGBT+, w której stwierdzono, że państwa członkowskie powinny respektować małżeństwa jednopłciowe zawarte w danym kraju członkowskim, Kosiniak- Kamysz w Radiu Zet odwoływał się do polskiej konstytucji: - W polskiej konstytucji napisane jest, że małżeństwo to związek kobiety i mężczyzny, i ja się z tym zgadzam. O adopcji dzieci przez pary jednopłciowe mówił: - Tu mówię nie. Ja za takimi rozwiązaniami nie zagłosuję. I nie sądzę, żeby mój klub za tym głosował, choć mamy wolność światopoglądową. Dodawał jednak, że jest za wprowadzeniem związków partnerskich. Dopytany przez nas, jaką przyszłość po wyborach będą miały tęczowe rodziny, jeśli Trzecia Droga dojdzie do władzy, odparł, że ""każda rodzina będzie miała dobrą przyszłość"". Gdy dociekaliśmy, jakie zmiany zostaną wprowadzone z myślą o nich, oznajmił: - Kiedy byłem Ministrem Pracy i Polityki Społecznej, wspierałem rodziny, wydłużyłem urlopy macierzyńskie, rodzicielskie, ojcowskie. Wprowadziłem Kartę Dużej Rodziny. A teraz proponuję PIT rodzinny, żeby rodzice mogli rozliczać się z dziećmi. Każda rodzina w Polsce będzie miała dobrą przyszłość, niezależnie od światopoglądu. I niezależnie od tego, na kogo będzie głosować. Sobecki przypomina, że PSL wystawia w wyborach parlamentarnych dziewięciu kandydatów na posłów, którzy wcześniej poparli uchwały o ""strefach wolnych od LGBT"" w swoich samorządach. - A na Campusie Polska w tym roku Władysław Kosiniak-Kamysz i Szymon Hołownia znów mówili, że nie poparliby ustawy o równości małżeńskiej. Nasze rodziny po prostu nie są dla nich ważne - przekonuje Sobecki. Podczas spotkań z wyborcami powtarzali jak refren: tak dla związków partnerskich, nie dla równości małżeńskiej. Szymon Hołownia wyraził nawet zdumienie, że dotychczas nie udało się prowadzić rozwiązań dla związków partnerskich, ani za czasów rządów PO, ani SLD. Strona ""O co im chodzi"" przypomina inne wypowiedzi Hołowni z Polski 2050: 27 sierpnia 2022 na Campusie Polska zapytany o związki partnerskie odpowiadał: ""Jeżeli chodzi o związki partnerskie, nie ma tutaj żadnych wątpliwości, ja o tym też jasno mówiłem i chyba nawet w naszym ruchu nie znajdę osób, które myślą inaczej. To jest to, na co czujemy, że jest czas, że to już dawno powinno być zrobione, patrząc po tym, czego oczekują obywatele, a później można rozmawiać o tym, czego obywatele oczekują więcej i mieć w tej sprawie znowu takie samo albo różne zdanie"". A 1 stycznia 2023 roku podczas noworocznej rozmowy w Radiu Zet mówił: ""Mam wątpliwości, czy równość małżeńska to dobre rozwiązanie na tym etapie. Patrząc od strony człowieka, który ubiega się o odpowiedzialność za sprawy społeczne, uważam, że rozsądniej jest najpierw wprowadzić związki partnerskie, bo to jest pilnie do załatwienia. Nad resztą możemy dyskutować"". Jednocześnie  Hołownia deklaruje, że zdaje sobie sprawę z dyskryminacji osób nieheteronormatywnych w Polsce. Sobecki: - Hołownia jest dla mnie człowiekiem głęboko niewiarygodnym. Chciał zbudować swój wizerunek osoby koncyliacyjnej, która ponad wszystko stawia dialog. Tylko że dialog ma sens, jeśli prowadzi do rozstrzygnięć, rozwiązań, a nie zamilczenia praw osób LGBT+ jako zbyt zapalnego tematu. - I to jest szczyt tej propozycji, czyli jest takim miłym konserwatystą. No, ale miły konserwatysta nie załatwi sprawy z prawem do pochówku albo z brakiem płacenia podatku od spadku - komentuje Sobecki. Czy Konfederacja widzi po wyborach możliwość zawierania przez pary jednopłciowe związków partnerskich? ""Nie. Prawo nie powinno tworzyć żadnych instytucji konkurencyjnych względem małżeństwa - rozumianego jako związek mężczyzny i kobiety"" - odpowiedziała. Informator ""O co im chodzi"" zaprezentował kalendarium wystąpień posłów Konfederacji, której czołowi reprezentanci wypowiadają się o mniejszościach z największą pogardą. Na przykład w maju 2020 roku Krzysztof Bosak kandyduje na prezydenta RP. Deklaruje, że zakaże możliwości tranzycji osobom transpłciowym, a pary jednopłciowe nie będą mogły zalegalizować swojego związku w Polsce. Dobromir Sośnierz nazwał zaś osoby LGBT+ ""nieszczęśnikami dotkniętymi zaburzeniami seksualności"", a 2 lutego 2020 roku Robert Winnicki napisał na Facebooku, że winę za samobójstwa wśród osób LGBT+ ponosi ""sącząca się z internetu, z mediów, filmów, seriali i książek ideologia LGBT"", którą nazywa też ""groźną patologią"". W październiku 2021 roku 7 z 11 posłów Konfederacji zagłosowało za skierowaniem projektu ustawy ""Stop LGBT” do dalszych prac w komisji. Dobromir Sośnierz napisał na swoim Facebooku: ""Wyjaśnijmy coś. Mój stosunek do LGBT jest taki sam jak do alkoholu. Jedno i drugie powinno być w pełni legalne, chociaż jest paskudne. Problem w tym, że zwolennicy alkoholu nie zabraniają mi nazywać go trucizną, a zwolennicy LGBT zabraniają mi nazywać homoseksualizm zaburzeniem"". W informatorze przypomniano też, że na listach Konfederacji są kandydaci, którzy nazywali osoby homoseksualne ""dewiantami"", zaś polityk Ruchu Narodowego Witold Tumanowicz publicznie obiecywał w 2014 roku, że wprowadzi ""rejestr pedałów"", by żaden z nich ""nie miał prawa zbliżyć się nawet do żadnego dziecka"". Nagranie wyciekło do sieci we wrześniu 2023 roku. W tym roku kandydatką z listy Konfederacji jest Samuela Torkowska (wcześniej Górska), która dwa lata temu publicznie mówiła, że nie chce w Polsce ""żydostwa i LGBT"". Hubert Sobecki: - To jest klub potwornych ludzi. Sporo osób na listach i Zjednoczonej Prawicy, i Konfederacji, po wyborach będzie chciało po prostu zaistnieć. I najłatwiej będzie im zabłysnąć właśnie czymś obrzydliwym i nienawistnym wobec osób LGBT+, byle się klikało. Na przykład Dariusz Matecki, który ""dezynfekował ulice"" po Marszu Równości w Szczecinie (to kandydat Zjednoczonej Prawicy do Sejmu w okręgu szczecińskim – red.). Takich Mateckich będzie więcej, jeśli dojdą do władzy. O związki partnerskie zapytaliśmy też Bezpartyjnych Samorządowców. Odpowiedzieli: ""Chcemy podkreślić, że jak w każdej kwestii światopoglądowej, nie obowiązuje w naszym środowisku tzw. ""dyscyplina partyjna"" i szanujemy osoby o innych poglądach. Większość z nas jest za wprowadzeniem powszechnych związków partnerskich zarówno dla par hetero jak i homoseksualnych. Uważamy, że każdy ma prawo decydować z kim chce żyć, sprzeciwiamy się jednak adopcji dzieci przez pary jednopłciowe"". Stowarzyszenie Miłość Nie Wyklucza informuje, że działań tego ugrupowania nie obserwują. My sprawdzaliśmy, kim są Bezpartyjni Samorządowcy. Prawo i Sprawiedliwość - jako jedyne ugrupowanie z tych, które zarejestrowały swoje listy wyborcze w całej Polsce - nie odpowiedziało na nasze pytania, także to o związki partnerskie. - W tym roku, ku naszemu zaskoczeniu, kampania wyborcza nie zamieniła się w taką pełnokrwistą nagonkę, a tego po roku 2019 i 2020 się spodziewaliśmy. Może wyszło im z badań na temat top trzech lęków Polaków, że nami już dosyć nastraszyli i dlatego skupili się na temacie migracji - przypuszcza Hubert Sobecki. Przypomina, że w 2019 roku zdarzały się trollerskie konta, które wypuszczały kilkanaście postów z hashtagiem #LGBT dziennie, wszystkie były obrzydliwe, dehumanizujące. - Teraz nic takiego się nie dzieje. Z monitoringu w mediach społecznościowych wynika, że wykres aktywności jest płaski. Ale to, że chwilowo po prostu przestali codziennie wyzywać ludzi od zboczeńców, dewiantów i stwierdzać, że jesteśmy nowym bolszewizmem, to nie znaczy, że coś się zmieniło. Moim zdaniem zostawili temat tylko na chwilę. Wrócą do niego, jeśli wygrają i będzie trzeba odwrócić uwagę od niekompetencji, nepotyzmu, korupcji - ocenia mój rozmówca. Według informatora na stronie ""O co im chodzi"" PiS zrównuje społeczność LGBT+ z zagrożeniem. Działacze przypominają, że kampania prezydencka Andrzeja Dudy w 2020 roku opierała się na oczernianiu społeczności LGBT+. Prezydent podpisał tzw. Kartę Rodziny, której elementem jest między innymi ""ochrona dzieci przed ideologią LGBT"". Na wiecu wyborczym powiedział: ""Próbuje się nam wmówić, że to są ludzie, a to jest ideologia"". Lista grzechów PiS wobec mniejszości LGBTQ+ jest długa. W kwietniu 2020 roku wszyscy głosujący posłowie PiS poparli projekt obywatelskiej ustawy ""Stop pedofilii"", w którym de facto zrównano rzetelną edukację seksualną z molestowaniem. Był to projekt zainicjowany przez fundację Pro-Prawo do Życia, podpisało go 260 tys. obywateli. ""Najważniejszym celem proponowanych zmian jest przeciwdziałanie publicznemu propagowaniu lub pochwalaniu pedofilii. Ustawa ma chronić dzieci m.in. przed szkodliwymi treściami przemycanymi podczas zajęć z edukacji seksualnej"" - tak w swojej opinii o projekcie pisze fundacja Ordo Iuris. Tymczasem częścią kampanii były furgonetki jeżdżące po miastach, które z urządzeń nagłaśniających nadawały komunikaty łączące osoby nieheteronormatywne z pedofilią, a edukację seksualną - z demoralizacją dzieci. W 2020 roku powołano też Rzecznika Praw Dziecka Mikołaja Pawlaka, kandydata PiS, który zasłynął  wypowiedzią o tym, że dzieci dostają tabletki ""na zmianę płci"". Na początku września 2020 roku w ""Rozmowie Piaseckiego"" w TVN24 mówił m.in. o edukacji seksualnej w szkołach. - A czy zagwarantuje pan, że wpuszczamy edukatorów do 20 tysięcy szkół i (że nie) będą wprowadzali takich treści, jak chociażby w Poznaniu, że wychwytują dziecko rozchwiane, zaniedbane, któremu dają jakieś środki farmakologiczne, żeby zmieniać jego płeć bez wiedzy i zgody rodziców i lekarzy? - pytał. Według Pawlaka takie sytuacje ""zdarzały się i były ostatnio rozpisywane w mediach"". Później Biuro Rzecznika Praw Dziecka poinformowało, że Pawlak ""skierował do Prokuratury Krajowej zawiadomienie o możliwości popełnienia przestępstwa nielegalnej sprzedaży osobom małoletnim środków farmakologicznych wspomagających modyfikację płci"". Pawlak w uzasadnieniu zawiadomienia powołał się na artykuł ""Zmień sobie płeć, dzieciaku"", opublikowany w sierpniowym wydaniu ""Tygodnika Solidarność"". RPD przeczytał w artykule, że ""na internetowych czatach dla transaktywistów osoby małoletnie - na przykład 14-letnia dziewczynka - są informowane między innymi o nielegalnych sposobach zdobycia środków hormonalnych mających wpływać na cechy płciowe"". W 2021 roku wszyscy posłowie PiS głosowali w Sejmie za skierowaniem do dalszych prac w komisji projektu ""Stop LGBT"" firmowanego przez Kaję Godek, który miał zakazać Marszów Równości. Stowarzyszenie przypomina, że sam Jarosław Kaczyński, prezes PiS,  wielokrotnie szydził z osób transpłciowych. Na przykład w 2022 roku mówił, że Donald Tusk, jeśli dotrwa do kolejnych wyborów, ""to już pewnie przedstawi się jako kobieta"". Gdy w ubiegłym roku jesienią Kaczyński jeździł po Polsce i spotykał się z mieszkańcami, w sposób lekceważący mówił o osobach transpłciowych. W Częstochowie przekonywał, że transpłciowość jest ""sprzeczna z biologią"". CZYTAJ WIĘCEJ: JAROSŁAW KACZYŃSKI ZNÓW LEKCEWAŻĄCO O OSOBACH TRANSPŁCIOWYCH>>> Na spotkaniu z mieszkańcami w Chojnicach tak powiedział o tranzycji: ""nagle sobie uświadamiają, przynajmniej tak twierdzą, że są kimś innym, w sensie biologicznym"". ""To się zaczyna rozprzestrzeniać jak epidemia. To jest oczywiście moda, to jest bzdura, to jest niszczenie społeczeństwa, dlatego chcemy się temu przeciwstawić. Chcemy się przeciwstawić tej rewolucji"" - deklarował. W Grudziądzu tak prezes PiS ""żartował"" na starcie kampanii wyborczej  (zobacz video poniżej). Podczas tegorocznej kampanii wyborczej na listach PiS pojawia się Robert Bąkiewicz, który powiedział, że z ""totalitaryzmem LGBT"" trzeba walczyć ""żywym ogniem, dosłownie żywym ogniem"". Słowa te padły 1 sierpnia 2022 roku podczas obchodów rocznicy wybuchu Powstania Warszawskiego. Prawica organizowała wówczas Marsz Powstania Warszawskiego, który politycy nazwali faszystowskim i krytykowali go za nawoływanie do nienawiści. Zbigniew Ziobro stanął wówczas po stronie Bąkiewicza. Hubert Sobecki: - Obserwujemy, że w PiS co jakiś czas robione są jakieś przygrywki do tego, żeby bić w temat tak zwanej ""ideologii gender"" i żeby podbijać go głównie pod kątem tak zwanej ""seksualizacji dzieci"". Czyli mówią o tym, że nie wpuszczą do szkół NGO-sów, które będą ""uczyć dzieci masturbacji"", więc dzieci nie będą seksualizowane, cokolwiek to znaczy. Wszystko, co zawiera słowo ""seks"" w połączeniu z dziećmi jest oczywiście straszne, budzi najgorsze skojarzenia. No chyba, że chodzi o Kościół, to wtedy oczywiście słyszymy, że ""ksiądz też człowiek, każdy ma jakieś słabości"", więc trzeba wybaczyć, a nie rozliczać. - Mam wrażenie, że tam nie ma żadnych granic i są w stanie zrobić wszystko, byle móc rządzić. Była w 2020 roku bezwzględna kampania prezydencka, na jednym z Marszy Równości podłożono bombę. Te działania prowadzą do realnego zagrożenia zdrowia i życia ludzi - uważa Sobecki. Sobecki podkreśla, że PiS sprowadził do Polski narracje znane z Rosji, zwłaszcza o osobach transpłciowych. - Ten sam klucz językowy stosowany był wobec społeczności w Ugandzie, a teraz w USA, Wielkiej Brytanii czy Włoszech, gdzie z aktów urodzenia dzieci, które są wychowywane przez dwie mamy, wykreśla się te niebiologiczne. PiS jest według mnie straszliwie niebezpiecznym ugrupowaniem, ponieważ tylko i wyłącznie dla władzy jest w stanie skrzywdzić ogromne rzeszy osób - komentuje Sobecki. Informator Fundacji Miłość Nie Wyklucza opisuje nie tylko język, który rani, ale homofobiczne akcje takie jak ""Strefa wolna od LGBT"", popierane przez dużą część polskiej prawicy. Wszystko zaczęło się w 2019 roku, gdy ""Gazeta Polska"" dołączyła do numeru naklejkę ""Strefa wolna od LGBT"" z przekreśloną tęczą. Sprawa odbiła się szerokim echem w całej Polsce. Sąd Okręgowy w Warszawie wydał nakaz wycofania wlepek. W odpowiedzi polskie samorządy zaczęły przyjmować uchwały, że będę ""powstrzymywać ideologię LGBT"" w swoim regionie. Sprawę nagłośnił aktywista Bart Staszewski, który fotografował się w wielu miejscowościach z przygotowanymi samodzielnie znakami ostrzegawczymi ""Strefa wolna od LGBT"". A stowarzyszenie zwraca teraz uwagę, że aż 111 polityków, którzy deklarowali poparcie dla akcji ""Strefa wolna od LGBT"", znów kandyduje w tegorocznych wyborach. W odpowiedzi na tę akcję oficjalne stosunki z Tuchowem w Małopolsce zawiesiła gmina Saint-Jean-de-Braye we Francji. W ślad za nią poszły kolejne francuskie gminy, zrywając stosunki partnerskie z Kraśnikiem czy Nowym Sączem. Łączyła je długoletnia współpraca, organizowane były na przykład wymiany młodzieży szkolnej. W sprawie interweniowała Komisja Europejska, grożąc karami finansowymi. Polskie samorządy zaczęły wycofywać się z uchwał. Na stronie ""O co im chodzi"" znajduje się też omówienie fragmentu drugiej części obowiązkowego podręcznika dla klas średnich ""Historia i teraźniejszość”, gdzie autor, prof. Wojciech Roszkowski, przekonywał, że homoseksualność można poddać terapii i wyleczyć. Działacze przypominają, że homoseksualność usunięto ze światowych systemów klasyfikacji zaburzeń w 1973 (DSM) i 1990 roku (ICD). Podręcznik został zatwierdzony przez ministra edukacji i nauki Przemysława Czarnka. CZYTAJ TEŻ: NOWY PODRĘCZNIK ROSZKOWSKIEGO I POWTÓRKA Z CZYTELNICZEJ ROZRYWKI W czerwcu 2020 roku w TVP Info Czarnek mówił o mniejszościach seksualnych. - Skończmy słuchać tych idiotyzmów o jakichś prawach człowieka czy jakiejś równości. Ci ludzie nie są równi ludziom normalnym i skończmy wreszcie z tą dyskusją - powiedział minister. Za te słowa pozwał go prof. Jakub Urbanik ze Stowarzyszenia Miłość Nie Wyklucza. Pozew dotyczył też innej wypowiedzi Czarnka w Radiu Maryja w sierpniu 2020 roku: - Nie ma wątpliwości, że cała ta ideologia LGBT, wyrastająca z neomarksizmu, pochodzi z tego samego korzenia co niemiecki narodowy socjalizm hitlerowski, który jest odpowiedzialny za wszelkie zło II wojny światowej, zniszczenie Warszawy i zamordowanie powstańców. Korzeń jest ten sam - mówił wtedy Czarnek. Prof. Urbaniak domagał się od Czarnka przeprosin na antenie TVP i TVN, w dwóch ogólnopolskich dziennikach oraz wpłaty 20 tys. zł na Stowarzyszenie Miłość Nie Wyklucza. Obie strony doszły jednak do porozumienia. Czarnek przeprosił potem w specjalnym oświadczeniu. - To wszystko chcieliśmy zebrać w jednym miejscu. Można wejść i jednym kliknięciem dowiedzieć się, jak temat został podjęty przez poszczególne partie. Jeśli dana partia nie rządziła, to co zapowiada? Chcemy też pokazać ludziom, którzy się wahają, że niektórzy uśmiechnięci ludzie w białych kołnierzykach, na przykład na listach Konfederacji, wywodzą się ze środowisk neofaszystowskich. Dla nich pognębienie ludzi już pognębionych będzie powodem do dumy i satysfakcji. Dla człowieka, który nie jest zainteresowany, nie ma czasu, ma swoje życie, swoje problemy i nie ma czasu siedzieć w polityce, to są informacje nie zawsze łatwe do znalezienia - podsumowuje Sobecki."
https://tvn24.pl/premium/wybory-parlamentarne-2023-jak-glosowali-mlodzi-sa-za-wolnoscia-klimatem-wsparciem-dla-osob-lgbt-i-nie-chca-mowy-nienawisci-st7399254,N/A,N/A,"Maria od 16. roku życia chodzi na protesty. Grzesiek już w liceum poszedł do polityki, bo jako osoba homoseksualna chce żyć w bezpiecznym kraju. Jakub kilka lat spędził w Młodzieżowej Radzie Miasta Gdańska i tam uczył się, czym jest demokracja. Przeżył wstrząs po śmierci prezydenta miasta Pawła Adamowicza. Ponad 70 proc. wyborców w wieku 18-29 lat poszło do urn, bo są zmęczeni mową nienawiści, szkołą na modłę ministra Przemysława Czarnka. Zapytaliśmy ich, czego jeszcze mają dosyć i jakiej Polski chcą.","Wzrok, słuch, dotyk - gdy rozmawiam z młodymi wyborcami, mam wrażenie, że to, co się działo w ostatnich latach w Polsce, poraziło u nich te właśnie zmysły. Nie mogą już patrzeć na to, jak rząd uderza w osoby LGBT+. Nie chcą słyszeć o kolejnych kobietach, które zmarły na porodówkach. Nie chcą czuć strachu, że będą musieli wyjechać z Polski. Dotyka ich mowa nienawiści, która najpierw sączyła się w polskiej debacie publicznej, by ostatnio wylać się szerokim strumieniem. Mają dziś po dwadzieścia kilka lat i nie pamiętają Polski sprzed rządów PiS. A tych już w Polsce nie chcą. Mówią, że przy urnach czuli się tak jakby zerwali toksyczny związek. Rekordowa frekwencja 70,9 procent w grupie wiekowej 18-29 zaskoczyła wszystkich. I choć w porównaniu z innymi grupami wiekowymi to druga frekwencja od końca (mniej głosów oddali wyborcy po 60. roku życia), to i tak jest imponująca - cztery lata temu do urn poszło mniej niż 50 proc. najmłodszych Polaków. Według sondażu late poll Ipsos wśród młodych PiS przegrał z kretesem: otrzymał jedynie 14,9 procent głosów i uplasował się na ostatnim miejscu wśród ugrupowań, które weszły do Sejmu. Przedostatnia była Konfederacja z wynikiem 16,6 procent, następnie Trzecia Droga (16,9 procent), przed nią jeszcze Lewica (17,7 procent głosów). Młodzi najchętniej głosowali na Koalicję Obywatelską (28,3 procent głosów). Czy najmłodsi wyborcy potraktowali niedzielne wybory parlamentarne jak plebiscyt za albo przeciwko PiS-owi? A może mają konkretne oczekiwania związane z Polską pod nowymi, demokratycznymi rządami? Zapytaliśmy ich, jakiej Polski chcą po wyborach."
https://tvn24.pl/programy/teczowy-piatek-w-szkolach-st7411115,Tęczowy Piątek w szkołach,"26 października 2023, 23:46",W około stu szkołach w Polsce obchodzony będzie Tęczowy Piątek. W tej akcji chodzi o stworzenie bezpiecznej przestrzeni dla młodzieży LGBTQ+ i wyrażenie akceptacji całej szkolnej społeczności. Adrianna Otręba.,N/A
https://tvn24.pl/polska/teczowy-piatek-w-polskich-szkolach-dominik-kuc-bezpieczna-przestrzen-musi-byc-dla-kazdego-st7411387,"Tęczowy Piątek. ""Bezpieczna przestrzeń musi być dla każdego w polskiej szkole""","27 października 2023, 9:52","Bezpieczną przestrzeń tworzą społeczności szkolne - rodzice, nauczyciele, uczniowie. Taka przestrzeń musi być dla każdego - podkreślał w TVN24 Dominik Kuc z fundacji GrowSPACE. W około stu szkołach w Polsce obchodzony jest dziś Tęczowy Piątek.","Celem akcji Tęczowy Piątek jest tworzenie bezpiecznej przestrzeni dla młodzieży LGBTQ+ i wyrażanie akceptacji całej szkolnej społeczności. O inicjatywie opowiadał w piątek, w TVN24, Dominik Kuc z fundacji GrowSPACE. - Bezpieczna przestrzeń to nie jest tylko i wyłącznie fizyczne miejsce - chociaż oczywiście Tęczowy Piątek odbywa się w szkołach - natomiast tę bezpieczną przestrzeń tworzą społeczności szkolne, czyli rodzice, nauczyciele, nauczycielki, uczniowie, uczennice - wyjaśniał. Podkreślił, że ""bezpieczna przestrzeń musi być dla każdego w polskiej szkole, niezależnie od tożsamości płciowej, niezależnie od orientacji psychoseksualnej"". Jak mówił Kuc, uczniowie i uczennice ""niestety bardzo często doświadczają przemocy od rówieśników"". - Skala w polskiej szkole jest taka, że jedna na trzy osoby przynajmniej raz czuła w polskiej szkole przemoc rówieśniczą. To nie jest tylko przemoc fizyczna czy psychiczna, ale także cyberprzemoc, przemoc relacyjna - powiedział. - Z drugiej strony młode osoby LGBTQ+ mają podwyższone ryzyko takich stanów jak na przykład stres mniejszościowy, czy myśli samobójcze. 70 procent młodzieży LGBTQ+, przynajmniej raz takie myśli miała. I to jest sygnał alarmowy do tego, aby polska szkoła również systemowo na to odpowiadała - podkreślił."
https://tvn24.pl/rzeszow/boguchwala-teczowy-piatek-swieto-osob-lgbt-w-najbardziej-tolerancyjnej-szkole-na-podkarpaciu-st7412014,To jedna z Najbardziej Przyjaznych LGBTQ+ szkół w Polsce. Nie mogło jej zabraknąć podczas Tęczowego Piątku,"27 października 2023, 14:29","Tęczowy Piątek świętuje ponad 100 szkół w całej Polsce - co najmniej trzy z nich leżą na Podkarpaciu. Choć to region kojarzony z tradycją i konserwatyzmem, to właśnie liceum w Boguchwale uchodzi za jedno z najbardziej tolerancyjnych dla osób LGBTQ+ w kraju.","Liceum ogólnokształcące z oddziałami dwujęzycznymi w Boguchwale pod Rzeszowem to jedna z najbardziej tolerancyjnych szkół dla osób LGBTQ+ w Polsce i pierwsza pod tym względem w regionie. Twórcy rankingu LGBTQ+ ocenili tę placówkę - na podstawie głosów samych uczniów - jako ""przyjazną i zaangażowaną"". W Rzeszowie, stolicy województwa, takiego wyróżnienia nie otrzymała żadna szkoła, a tylko kilka uznano za ""przyjazne"". Na tym samym Podkarpaciu zdecydowana większość szkół w ogóle nie została oceniona, zdarzają się też placówki uznane za ""nieprzyjazne"" osobom LGBTQ+. Czytaj też: Boguchwała i LGBTQ+. Do tego liceum nikt nie ma podjazdu Liceum w Boguchwale to jedna z trzech placówek na Podkarpaciu i ponad 100 w Polsce, która zadeklarowała udział w tegorocznej edycji Tęczowego Piątku. To oddolna inicjatywa organizowana w 2023 roku przez Fundację GrowSPACE, która zachęca młode osoby ze szkół do budowania ""safe space"", czyli bezpiecznej przestrzeni, w swojej szkole oraz zwrócenia uwagi na obecność osób LGBTQ+ w społecznościach szkolnych. ZOBACZ: Tęczowy Piątek w szkołach Celem Tęczowego Piątku jest uwidocznienie młodych osób LGBTQ+ w społeczności szkolnej. W tym roku - jak podkreślają organizatorzy - szczególnie ważne jest to, by dotrzeć z Tęczowym Piątkiem do małych miejscowości, w których osoby LGBTQ+ są bardziej narażone na dyskryminację. - Tęczowy Piątek jest świętem nie tylko osób LGBTQ+, choć to głównie o nich. To jest po prostu dzień, w którym każdy powinien cieszyć się swoją odmiennością, kiedy każdy może celebrować akceptację, równość, tolerancję i szacunek - podkreślił na konferencji prasowej przed boguchwalskim liceum Kacper Blok z Fundacji GrowSPACE. Czytaj też: Tęczowy Piątek. ""Bezpieczna przestrzeń musi być dla każdego w polskiej szkole"" Blok dodał, że ""na Podkarpaciu coraz więcej szkół bierze udział w Tęczowym Piątku"". - Dzisiaj rano doszły do nas informacje także o kilku szkołach w Rzeszowie, które postanowiły wziąć udział w Tęczowym Piątku - relacjonował. Przewodnicząca samorządu uczniowskiego w liceum w Boguchwale Karolina Szczudło oceniła, że ""więcej osób między innymi heteroseksualnych powinno zwrócić uwagę na ranking szkół LGBTQ+"". - On nie tylko wyznacza tolerancję wobec osób LGBTQ+, ale również ogólną tolerancję i akceptację - podkreśliła. ZOBACZ MATERIAŁ W TVN24 GO: Queer w małym mieście >>> W ramach Tęczowego Piątku w szkołach rozdawane są między innymi ulotki informujące o tym, czym jest tolerancja i kim są osoby LGBTQ+. Do akcji dołączają wyłącznie te placówki, które same - we współpracy z uczniami - zadeklarują chęć udziału w inicjatywie. Projekt koordynuje Kampania Przeciw Homofobii. - Tęczowy Piątek od 2016 roku wpisał się w kalendarz roku szkolnego i nie da się go wymazać - podkreśla Anna Maria Linczowska z Kampanii Przeciw Homofobii. W zeszłym roku nie została opublikowana lista szkół biorących udział w akcji KPH. - Bo to się kończyło bardzo nieprzyjemnie ze względu na nagonkę konserwatywnych polityków, różnych organizacji prawicowych, to nie było przyjemne i nie było bezpieczne - tłumaczyła na antenie tvn24 Justyna Suchecka, dziennikarka tvn24.pl."
https://tvn24.pl/trojmiasto/gdansk-kuratorium-zada-od-szkol-wyjasnien-ws-teczowego-piatku-poslanki-ko-to-zastraszanie-st7419402,Kuratorium żąda od szkół wyjaśnień w sprawie Tęczowego Piątku. Posłanki KO: to zastraszanie,"2 listopada 2023, 15:58","Do pomorskich szkół, które organizowały Tęczowy Piątek, trafiły pisma z kuratorium. Pomorska kurator oświaty Małgorzata Bielang żąda w tej sprawie pilnych wyjaśnień od dyrektorów placówek. Tłumaczy, że jej celem jest uzyskanie informacji, czy ci zastosowali się do przepisów Prawa oświatowego. Posłanki Koalicji Obywatelskiej Barbara Nowacka i Agnieszka Pomaska zapowiedziały kontrolę poselską w kuratorium.","Do akcji Tęczowy Piątek w tym roku włączyło się 115 szkół w całym kraju. Jak podaje fundacja GrowSPACE, to znacznie więcej, niż w latach ubiegłych. Choć dla wielu uczniów to okazja do okazania solidarności z mniejszościami seksualnymi, okazuje się, że decyzja o wsparciu społeczności LGBT w środowisku szkolnym wciąż wzbudza kontrowersje. Do pomorskich szkół, które organizowały Tęczowy Piątek, wysłano bowiem pisma z kuratorium z żądaniem wyjaśnień. Pomorska kurator oświaty Małgorzata Bielang zapytała w nim m.in. o to, czy w szkole była organizowana akcja, kto był jej organizatorem, czy były zgody dyrektora i rodziców uczniów, a także podczas jakich zajęć odbyła się akcja, ilu uczniów wzięło w niej udział i jaką rolę w organizacji odegrali nauczyciele i dyrekcja. - Tęczowy Piątek to święto, które jest legalne i wypełnia rolę wychowawczą i opiekuńczą placówek. Nie zgadzamy się na to, by organ nadzoru pedagogicznego prowadził działania obezwładniające oddolne inicjatywy w szkołach i będziemy stanowczo protestować w tej sprawie - przekazała fundacja GrowSPACE. CZYTAJ TEŻ: Tęczowy Piątek w ponad 100 szkołach. ""To nie powinien być tylko jeden dzień"" Pomorska kurator oświaty Małgorzata Bielang poinformowała PAP, że w Gdańsku poza pismami do wszystkich szkół i placówek, jedno odrębne pismo zostało wysłane także do dyrektor III Liceum Ogólnokształcącego w Gdańsku. - Pisma te zostały przekazane szkołom w wyniku pozyskanych informacji o organizacji akcji Tęczowy Piątek przez Fundację GrowSPACE, a także w wyniku pozyskanej informacji o konferencji prasowej, jaka miała miejsce na terenie III LO w Gdańsku z udziałem przedstawicieli fundacji oraz wiceprezydent Gdańska Moniki Chabior. Było to dla mnie zaskoczenie, że wiceprezydent jako przedstawiciel organu prowadzącego, niemającego żadnych uprawnień i kompetencji w zakresie spraw dydaktycznych czy wychowawczych, uczestniczy na terenie szkoły w takiej konferencji - powiedziała kurator. Jak dodała, celem nadanej korespondencji było ustalenie, ""czy w związku z organizacją akcji Tęczowy Piątek dyrektorzy szkół zastosowali się do przepisów art. 86 pkt. 2 ustawy Prawo oświatowe"". - Stanowi ono, że podjęcie działalności w szkole lub placówce przez stowarzyszenie lub inną organizację wymaga uzyskania zgody dyrektora szkoły lub placówki, wyrażonej po uprzednim uzgodnieniu warunków tej działalności oraz po uzyskaniu pozytywnej opinii rady szkoły lub placówki i rady rodziców - podkreśliła.

Bielang przekazała również, że 31 października otrzymała od wiceprezydent Gdańska pismo, w którym Monika Chabior zarzuca Pomorskiemu Kuratorowi Oświaty ""działania, które wiceprezydent odbiera jako piętnujące i homofobiczne oraz takie, które wspierają przemoc fizyczną i tworzące atmosferę braku akceptacji dla różnorodności"". - Niezrozumiała jest dla mnie taka emocjonalna reakcja wiceprezydent. Podkreślę, że kurator oświaty został zaatakowany. Pani wiceprezydent szkaluje działania kuratora, przedstawiając obraźliwe i nieuzasadnione zarzuty. Sytuacja jest dla mnie kuriozalna. Oczekuję od organu prowadzącego, czyli miasta Gdańska, stosownych przeprosin Pomorskiego Kuratora Oświaty za pośrednictwem środków masowego przekazu, ponieważ pani wiceprezydent dokonuje zarzutów wobec funkcjonariusza publicznego, wykonującego swoje zadania - zaznaczyła Pomorska Kurator Oświaty. CZYTAJ TEŻ: ""Bezpieczna przestrzeń musi być dla każdego w polskiej szkole"" Posłanki Koalicji Obywatelskiej - Agnieszka Pomaska i Barbara Nowacka - podczas czwartkowej konferencji zapowiedziały kontrolę poselską w Kuratorium Oświaty w Gdańsku - Zapytamy o szczegóły, o motywacje pani kurator, oraz o to, czy inne imprezy organizowane w szkole też są w ten sposób kontrolowane - przekazała Pomaska. - Mamy poczucie graniczące z pewnością, że po raz pierwszy od dawna postanowiła zainterweniować. Tylko po to, żeby w sposób polityczny zastraszyć szkoły, młodzież i dyrektorów, pokazując, gdzie jest centralna władza - dodała Nowacka. Zdaniem Pomaskiej te działania niebawem dobiegną końca. - My nie mamy wątpliwości, że są to praktyki niedopuszczalne, z którymi wkrótce skończymy. To one spowodowały, że ludzie tak chętnie poszli do wyborów, a młodzi ludzie w sposób szczególny wzięli udział w tym święcie demokracji 15 października - podkreśliła. - Doskonale znamy przepisy, które mówią, że uczniowie mają prawo do samoorganizacji. Jedna z najważniejszych rzeczy, która jest w szkole, to danie uczniom możliwości wypowiedzenia się, zorganizowania, zaproszenia do wspólnej debaty i dyskusji. I temu służy też Tęczowy Piątek, do pokazywania, że młodzież jest różna, różnorodna i nie chce wykluczeń. Młodzież przez lata próbowała to pokazywać. Często wymagało to odwagi, bo upartyjnieni kuratorzy, często z nadania politycznego, próbowali nadmiernie interweniować - powiedziała Nowacka."
https://tvn24.pl/programy/spor-o-teczowy-piatek-st7421824,Spór o Tęczowy Piątek,"4 listopada 2023, 5:16","Pomorskie Kuratorium Oświaty pyta o Tęczowy Piątek i o to, jaka szkoła i jak bardzo w promocję tolerancji dla środowisk LGBT się zaangażowała. W obronie placówek stanęła wiceprezydent Gdańska, wobec której kurator zapowiedziała już kroki prawne. Maria Mikołajewska.",N/A
https://tvn24.pl/swiat/wegry-budapeszt-szef-muzeum-narodowego-wpuscil-nieletnich-na-wystawe-zostal-zwolniony-w-tle-ustawa-o-lgbt-st7424805,"Szef muzeum wpuścił nieletnich na wystawę w Muzeum Narodowym, został zwolniony. W tle ustawa o LGBT","6 listopada 2023, 17:35","Na Węgrzech zakazano osobom poniżej 18. roku życia zwiedzania prestiżowej wystawy World Press Photo w Muzeum Narodowym. Rząd w Budapeszcie ocenił, że niektóre zdjęcia naruszają krytykowaną przez Unię Europejską ustawę dotyczącą zakazu ""propagowania homoseksualizmu"". W poniedziałek poinformowano, że dyrektor Muzeum Narodowego stracił swoją posadę, gdy zezwolił nieletnim na obejrzenie wystawy.","Napięcia wokół wystawy World Press Photo 2023 pojawiły się w zeszłym miesiącu, gdy skrajnie prawicowa partia Mi Hazank (Ruch Naszej Ojczyzny) wszczęła w tej sprawie dochodzenie. Magazyn ""Time"" wyjaśnił, że chodzi o zdjęcia filipińskiej fotografki Hannah Reyes Morales, które pokazują społeczność starszych osób LBGT, które od dziesięcioleci dzielą dom i opiekują się sobą. Przedstawiciele partii powołali się na ustawę z 2021 roku, która zakazuje ""propagowania homoseksualizmu"" w szkołach, a także w książkach i filmach dostępnych dla osób poniżej 18. roku życia. Według rządu premiera Viktora Orbana ustawa ma na celu ochronę dzieci. Przepisy te zostały jednak skrytykowane przez Unię Europejską i organizacje obrony praw człowieka. >> Bruksela zbada, czy węgierska ustawa dotycząca zakazu ""propagowania homoseksualizmu"" narusza prawo unijne W następstwie dochodzenia rządowego ustalono, że muzeum stwierdziło, iż nie ma prawa prosić zwiedzających o dowód tożsamości w celu ustalenia ich wieku, jednak na swojej stronie internetowej zamieściło komunikat wzywający osoby poniżej 18. roku życia, by nie odwiedzały wystawy. W poniedziałek minister kultury i innowacji Janos Csak poinformował w oświadczeniu, że dyrektor Muzeum Narodowego Laszlo Simon został zwolniony za ""niedopełnienie obowiązków prawnych instytucji"". Simon przyznał, że doszło do zwolnienia go, jednak zaprzeczył, jakoby muzeum celowo naruszyło jakiekolwiek przepisy. Argumentował, że muzeum ""bezzwłocznie"" poinformowało o ograniczeniu wiekowym na swojej stronie internetowej. Laszlo Simon to były poseł partii Fidesz Viktora Orbana. Jak zauważyli dziennikarze Reutera, we wcześniejszym poście na Facebooku, ""jak na ironię"", dziękował partii Mi Hazank za rozpropagowanie wystawy po tym, gdy w weekend przed wejściem do muzeum utworzyły się długie kolejki."
https://tvn24.pl/swiat/watykan-osoba-transplciowa-moze-otrzymac-chrzest-a-osoby-homoseksualne-moga-byc-rodzicami-chrzestnymi-st7428874,"Watykan: osoba transpłciowa może otrzymać chrzest, a osoby homoseksualne mogą być rodzicami chrzestnymi","9 listopada 2023, 5:46","Watykańska Dykasteria Nauki Wiary wskazała, że osoby transpłciowe mogą otrzymać chrzest i mogą być też rodzicami chrzestnymi i świadkami na ślubie. Kluczowy urząd Kurii Rzymskiej wyjaśnił, że również osoby homoseksualne mieszkające z drugą osobą mogą być rodzicami chrzestnymi i świadkami na ślubie.","Osoba transpłciowa może otrzymać chrzest i może być też rodzicem chrzestnym i świadkiem na ślubie - oświadczyła watykańska Dykasteria Nauki Wiary, odpowiadając na pytania biskupa z Brazylii José Negri. Dokument z odpowiedziami, noszący datę 31 października, opublikowano w środę na stronie internetowej Dykasterii Nauki Wiary, a pod nim widnieją podpisy jej prefekta kardynała Victora Manuela Fernandeza oraz papieża Franciszka. Watykan podkreślił, że osoba transpłciowa, która poddała się kuracji hormonalnej lub operacji korekty płci, ""może otrzymać chrzest na takich samych warunkach jak inni wierni, jeśli nie ma sytuacji, w której istnieje ryzyko wywołania publicznego zgorszenia lub dezorientacji wiernych"". Ponadto mowa jest o tym, że ""pod określonymi warunkami"" można powierzyć rolę ojca lub matki chrzestnej osobie transpłciowej po kuracji hormonalnej czy operacji. Zaznaczono zarazem, że ""rozwaga duszpasterska wymaga, aby nie pozwolono na niebezpieczeństwo wywołania skandalu"". Na pytanie, czy dwie osoby homoseksualne mogą występować jako rodzice dziecka, które ma zostać ochrzczone, a zostało adoptowane lub urodziła je surogatka, watykańska dykasteria odpowiedziała: ""Aby dziecko zostało ochrzczone, musi być uzasadniona nadzieja, że zostanie wyedukowane w religii katolickiej""."
https://tvn24.pl/poznan/osoby-transplciowe-wszystko-o-moim-panstwie-rpo-wlacza-sie-w-proces-floriana-o-uzgodnienie-plci-st7428767,"Florian walczy w sądzie o uzgodnienie płci. Rzecznik Praw Obywatelskich o ""fundamentalnym prawie osobistym""","9 listopada 2023, 14:15","Rzecznik Praw Obywatelskich zgłosił do sądu udział w postępowaniu w sprawie Floriana - 20-latka, który by wywalczyć uzgodnienie płci w dokumentach, musiał pozwać swoją mamę. ""Konieczność posługiwania się na co dzień dokumentami tożsamości wskazującymi na płeć przypisaną przy urodzeniu prowadzi do sytuacji krępujących, powodujących znaczny dyskomfort, a nawet naruszających godność"" - czytamy na stronie Biura RPO. Tymczasem sądowy proces się przedłuża. - Każdy dzień zwłoki to kolejny dzień realnych problemów, z jakimi Florian mierzy się w życiu - mówi nam jego matka.","Jeśli doświadczasz problemów emocjonalnych i chciałbyś uzyskać poradę lub wsparcie, tutaj znajdziesz listę organizacji oferujących profesjonalną pomoc. W sytuacji bezpośredniego zagrożenia życia zadzwoń na numer 997 lub 112. GDZIE SZUKAĆ POMOCY W TRUDNYCH EMOCJONALNIE SYTUACJACH Na stronie Biura Rzecznika Praw Obywatelskich pojawiła się informacja, że 7 listopada RPO zgłosił udział w postępowaniu o uzgodnienie płci oraz wniósł o uwzględnienie powództwa w całości. Chodzi o sprawę nagłośnioną przez dziennikarza TVN24 Piotra Jaconia w reportażu ""Wszystko o moim państwie"", w którym przybliża procedurę sądową, którą muszą przejść osoby transpłciowe, chcące uzyskać zmianę oznaczenia płci w dokumencie. Bohaterem reportażu jest Florian, który na sali sądowej w procesie, który ruszył 9 lutego 2023 roku, musi walczyć o swoje prawa. W Polsce, aby skorygować oznaczenie płci w dokumentach, osoba transpłciowa musi pozwać swoich rodziców. OGLĄDAJ REPORTAŻ ""WSZYSTKO O MOIM PAŃSTWIE"" W TVN24 GO >>> ""Rzecznik wskazał, iż Powód, który identyfikuje się z płcią męską, funkcjonuje społecznie jako mężczyzna, a jednocześnie w dokumentach tożsamości i aktach stanu cywilnego jego płeć jest niezmiennie oznaczona jako żeńska, niewątpliwie ma potrzebę prawną w usunięciu tych rozbieżności"" - napisano na stronie RPO. Dodano, że jego obecna sytuacja prawna jest ""zdecydowanie niekorzystna"". ""Konieczność posługiwania się na co dzień dokumentami tożsamości wskazującymi na płeć przypisaną przy urodzeniu prowadzi do sytuacji krępujących, powodujących znaczny dyskomfort, a nawet naruszających godność. Co więcej, pozostawanie w stanie niepożądanej rozbieżności pomiędzy płcią metrykalną a odczuwaną może też skutkować problemami psychologicznymi i zdrowotnymi oraz narażać Powoda na nierówne traktowanie"" - napisano dalej. Czytaj też: Watykan: osoba transpłciowa może otrzymać chrzest, a osoby homoseksualne mogą być rodzicami chrzestnymi RPO przypomniał, że ""system ochrony praw człowieka zapewnia osobom transpłciowym prawo do metrykalnego uzgodnienia płci"". ""Prawo osoby transpłciowej do funkcjonowania w zgodzie ze swoją tożsamością płciową jest zatem fundamentalnym prawem osobistym, stanowiącym element prawa do poszanowania życia prywatnego i rodzinnego gwarantowanego w art. 47 Konstytucji, a także wiążące Polskę normy prawa międzynarodowego, w tym art. 8 Europejskiej Konwencji Praw Człowieka"". RPO stwierdził, że ""realizacja tego prawa poprzez umożliwienie osobom transpłciowym uzgodnienia płci metrykalnej (tj. dokonania odpowiednich zmian oznaczenia płci w akcie urodzenia i dokumentach tożsamości, tak aby były zgodne z płcią odczuwaną) jest zatem pozytywnym obowiązkiem państwa"". To nie pierwsza tego typu sprawa, w którą angażuje się Biuro Rzecznika Praw Obywatelskich. - Rzecznik podejmuje działania w sprawach, w których stwierdza możliwość wystąpienia naruszenia praw lub wolności obywatela. Decyzja o sposobie działania w danej sprawie, w tym o przystąpieniu do postępowania sądowego, jest każdorazowo poprzedzona dogłębną analizą sprawy przez rzecznika - przekazała nam Anna Kabulska z zespołu kontaktów z mediami i komunikacji społecznej Biura Rzecznika Praw Obywatelskich. - To nie jest pierwsza sprawa dotycząca uzgodnienia płci metrykalnej, do której przystąpił Rzecznik Praw Obywatelskich. Wszystkie niezbędne do przeprowadzenia analizy tej konkretnej sprawy dokumenty wpłynęły do rzecznika w sierpniu bieżącego roku - dodała. Sprawa ustalenia płci utknęła na razie w sądzie. Jak tłumaczy w rozmowie z tvn24.pl pani Agata, mama Floriana, na razie nie jest znany nawet termin kolejnego posiedzenia. - Wynika to z tego, że jeszcze nie dotarły do sądu opinie biegłych, których sąd zażądał. Nie rokuje to dobrze na szybkie zakończenie procesu, bo termin przesyłania tych opinii już dawno upłynął. Dopiero po interwencji radczyni sąd uprzejmie zapytał biegłych, kiedy dokumenty zostaną przesłane - relacjonuje pani Agata. Dodaje, że ""w przypadku takich osób jak Florian każdy dzień zwłoki to kolejny dzień realnych problemów, z jakimi Florian mierzy się w życiu"". ZOBACZ MATERIAŁ ""FAKTÓW"" TVN: Państwo polskie zmusza osoby transpłciowe do pozywania rodziców. Na sali są stygmatyzowane - Liczę na to, że ten wyrok zapadnie szybko. Nigdy tak bardzo nie chciałam przegrać i nigdy nie czekałam na przegraną tak, jak teraz. Mam wielką nadzieję, że przystąpienie Biura Rzecznika Praw Obywatelskich do sprawy pomoże w pozytywnym, czyli jak najszybszym, dla Floriana rozstrzygnięciu - zaznaczyła mama 20-latka. Podobną nadzieję ma sam Florian. W rozmowie z nami przyznaje, że dzięki obecności przedstawiciela Biura RPO na rozprawie sąd ""będzie brał pod uwagę, że sprawa jest pilnowana"". - Dla mnie to jest duże zabezpieczenie, to zaangażowanie daje mi takie poczucie bezpieczeństwa - przyznaje. Pytamy Floriana, czy podpisałby się pod słowami RPO o tym, że dla osób transpłciowych ""konieczność posługiwania się na co dzień dokumentami tożsamości wskazującymi na płeć przypisaną przy urodzeniu"" prowadzi do dyskomfortu. - Jak najbardziej, ale to zbyt łagodne słowa. Zabrakło mi w tym oświadczeniu słów o narażeniu na przemoc. Byłem na przykład w takiej sytuacji podczas jazdy pociągiem, kiedy musiałem tłumaczyć się konduktorowi przy innych pasażerach, że dokument, którym się legitymowałem, jest mój. Słyszałem oskarżenia, że go ukradłem - relacjonuje Florian. Podkreśla, że jego mama walczy o niego ""jak lwica"" przed wymiarem sprawiedliwości. - Mam takie poczucie, że mojej mamy nie powinno w tej sprawie w ogóle być. To nie wynika przecież z jej błędu czy winy, tylko taka jest aktualnie prawna droga, że ktoś musi być pozwany - wyjaśnia Florian. Piotr Jacoń, autor reportażu ""Wszystko o moim państwie"", ocenia, że zaangażowanie się RPO w tę sprawę jest ""bardzo ważne"", bo ""daje instytucjonalne wsparcie Florianowi, który musi mierzyć się z instytucją państwa"". - To, że Florek nie jest sam w starciu z instytucją państwa, jest niesamowicie ważne. A wszystko zaczęło się właśnie od tego materiału - podkreśla. 

- Do jakiegoś stopnia ten reportaż po to właśnie był. Po to go zrobiłem, żeby Florek nie był sam. Teraz nie jest sam, jest to instytucjonalne wsparcie. Czuję, że do jakiegoś stopnia wykonuję swoje zadanie - dodaje."
https://tvn24.pl/polska/umowa-koalicyjna-i-pytania-o-przyszlosc-zwiazkow-partnerskich-st7432101,Umowa koalicyjna i pytania o przyszłość związków partnerskich,"11 listopada 2023, 6:40","W umowie koalicyjnej Koalicji Obywatelskiej, Nowej Lewicy, PSL-u i Polski 2050 nie znalazły się kwestie światopoglądowe - jest za to kwestia o równości i zmiany przepisów tak, by mowa nienawiści ze względu na orientację seksualną i płeć była ścigana z urzędu. Pozostaje kwestia związków partnerskich i legalizacji związków jednopłciowych. Polska jest jednym z pięciu krajów w Unii Europejskiej, które odmawiają osobom LGBTQ możliwości legalizacji związków. Materiał magazynu ""Polska i Świat"".",N/A
https://tvn24.pl/swiat/reportaz-piotra-jaconia-wszystko-o-moim-zyciu-nagrodzony-na-festiwalu-w-ann-arbor-w-usa-st7433382,"Reportaż Piotra Jaconia ""Wszystko o moim życiu"" nagrodzony na festiwalu w Ann Arbor","12 listopada 2023, 8:11","Dziennikarz TVN24 Piotr Jacoń otrzymał nagrodę za najlepszy film dokumentalny podczas festiwalu AAPFF organizowanego przez Polski Fundusz Kulturalny w Ann Arbor w Stanach Zjednoczonych. Nagrodzony film ""Wszystko o moim życiu"" opowiada o osobach transpłciowych, które nie mogły liczyć na pełne zrozumienie i wsparcie ze strony swoich rodzin.","Bohaterowie nagrodzonego za oceanem filmu dokumentalnego opowiadali, że pomimo zerowego wsparcia kochają swoich rodziców. Piotr Jacoń przedstawił ich historie, bo zjawisko braku akceptacji jest ciągle bardzo powszechne - z przedstawionych przez dziennikarza danych wynika, że w Polsce transpłciowość swoich dzieci w pełni akceptuje zaledwie 25 procent matek i 15 procent ojców. Piotr Jacoń już w 2021 roku w reportażu ""Wszystko o moim dziecku"" opowiedział historię rodzin, w których akceptacja dla osób transpłciowych się znalazła. Autor podkreśla w swoich filmach, że ""definicja osób transpłciowych nie zaczyna się i nie kończy na transpłciowości"".  - Transpłciowość to jest tylko jedna z ich wielu cech, bo są tacy jak my - podkreślał Jacoń pytany o swoje reportaże. Gdzie szukać pomocy w trudnych emocjonalnie sytuacjach? Lista kontaktów i organizacji (w tym działających na rzecz osób LGBT+). AAPFF jest corocznym wydarzeniem organizowanym przez Polski Fundusz Kulturalny w Ann Arbor we współpracy ze Stowarzyszeniem Ann Arbor Polonia i Zrzeszeniem Studentów Polskich na Uniwersytecie w Michigan. Na festiwalu pokazywane są filmy fabularne, dokumentalne i krótkometrażowe, które zostały wybrane w konkursie jurorskim. W ramach wydarzenia organizowane są również spotkania z polskimi filmowcami. Konkurs Filmów Dokumentalnych i Krótkometrażowych został ustanowiony w 2005 roku i obecnie Festiwal przyznaje następujące nagrody: Najlepszy Dokument, Najlepszy Debiut i Najlepsza Krótkometrażowa Fabuła. W 2015 roku dodano program dla dzieci, obejmujący filmy i Targi Książki dla Dzieci. ZOBACZ REPORTAŻE PIOTRA JACONIA W TVN24 GO:"
https://tvn24.pl/polska/florian-walczy-przed-sadem-o-uzgodnienie-plci-rpo-apeluje-ws-poszanowania-praw-osob-transplciowych-st7438175,Florian walczy przed sądem o uzgodnienie płci. RPO apeluje ws. poszanowania praw osób transpłciowych,"15 listopada 2023, 7:32","Dla osób transpłciowych funkcjonowanie ze swoją tożsamością płciową jest fundamentalnym prawem człowieka - w Polsce wciąż muszą o tym przypominać. Tacy jak Florian nawet przed sądem muszą toczyć heroiczną walkę. Materiał magazynu ""Polska i Świat"".","Florian, który jest osobą transpłciową, by wywalczyć o uzgodnienie płci w dokumentach musiał pozwać swoją mamę. Proces ciągnie się od początku roku, lecz teraz do postępowania dołączył Rzecznik Praw Obywatelskich. - Rzecznik przedstawił swoje stanowisko i przede wszystkim stanowisko dotyczące standardów międzynarodowych w zakresie takich postępowań – mówi zastępca RPO dr Valeri Vachev. Postępowanie powinno chronić godność osoby transpłciowej - to główny apel biura Rzecznika, który w piśmie do sądu prowadzącego sprawę wskazał, że dla osób transpłciowych funkcjonowanie ze swoją tożsamością płciową jest fundamentalnym prawem człowieka. Dla Floriana i jego mamy udział Rzecznika Praw Obywatelskich w postępowaniu sądowym jest ulgą i daje poczucie, że w walce nie są sami. - Daje mi to poczucie bezpieczeństwa, że mimo tego, że jestem już na dalekim etapie, jeżeli chodzi o postępowanie sądowe, to w każdej chwili mam dodatkową opiekę prawną – podkreśla Florian. Mama Floriana przyznaje, że dla jej syna ""każdy dzień jest trudnym dniem"". - Dlatego mamy ogromną nadzieję, że uczestnictwo biura RPO, przyspieszy całą sprawę – dodaje. Emocje i łzy w czasie jedynej dotąd rozprawy, powoływanie biegłych i niewłaściwe formy językowe to, zdaniem RPO, może wyglądać inaczej. - Kodeks postępowania cywilnego jest neutralny płciowo. Tym samym nie ma przeszkód, a nawet jest to zalecane w tym przypadku, żeby sąd zwracał się przynajmniej w sposób neutralny płciowo – zwraca uwagę dr Valeri Vachev. - Upokorzenie, ale przede wszystkim egzamin, jako matki, kiedy musiałam stanąć naprzeciwko mojego dziecka, po drugiej stronie, to było trudne – mówi Agata, mama Floriana. Transpłciowe osoby w celu uzgodnienia płci w dokumentach muszą pozwać swoich rodziców - w przypadku Floriana chodzi o matkę. Naprzeciwko siebie stają dwie strony procesu, które w tym przypadku stoją po jednej stronie - to zdaniem RPO kolejna kwestia uderzająca w godność uczestników postępowania. - Generalnie w sprawach o ustalaniach płci bardzo ważne jest, żeby polskie sądy gwarantowały poczucie godności i bezpieczeństwa – wskazuje Piotr Jacoń, dziennikarz TVN24 i autor reportażu ""Wszystko o moim państwie"", w którym opisał sprawę Floriana. - Transpłciowe dzieci i ich rodzice to jest jedna strona zazwyczaj, jeżeli wspierają swoje dziecko to jest jedna strona. I nagle to państwo, w sztuczny sposób, tworzy z nich dwie strony – dodaje Piotr Jacoń. Wsparcie w rodzinach trans to fundament, który przez przedłużające się procesy sądowe może być naruszony. - Każdy dzień zwłoki zagraża życiu osobom transpłciowym ze względu na przeżywaną dysforię, w związku z tym stany depresyjne i samobójcze – zwraca uwagę Jędrek Kawecki z Fundacji Równik Praw. - W związku z tym przechodzi to na całą rodzinę, bo nie czarujmy się, w momencie jak są wspierający rodzice oni również to przeżywają – dodaje. Pozostaje jeszcze kwestia, czym dla Floriana i jego mamy będzie pomyślne zakończenie procesu. Agata rozumie, że w sensie prawnym, jeśli Florian wygra przed sądem, to ona przegra. - I to jest ta przegrana, na którą bardzo czekam. Nigdy nie chciałam tak bardzo przegrać, jak w tej sprawie – podkreśla. - Mam już konkretny plan, że lecę do wszystkich instytucji, w których muszę zmienić dokumenty: lekarze, banki, uczelnia. I potem mam tak naprawdę normalne życie. Nie zmienia się nic poza tym, że nie muszę się nikomu tłumaczyć – mówi Florian."
https://tvn24.pl/programy/przed-sadem-dziecko-musi-stanac-przeciwko-rodzicom-st7438134,Przed sądem dziecko musi stanąć przeciwko rodzicom,"15 listopada 2023, 7:48","Dla osób transpłciowych funkcjonowanie ze swoją tożsamością płciową jest fundamentalnym prawem człowieka. W Polsce wciąż trzeba o tym przypominać i to również sądom. To przed nimi ludzie tacy jak Florian toczą walkę. Walka to heroiczna i nawet jeśli nie leje się w niej krew, to na pewno morze łez. Materiał Macieja Zalewskiego.","""WSZYSTKO O MOIM PAŃSTWIE"" - ZOBACZ REPORTAŻ PIOTRA JACONIA O FLORIANIE"
https://tvn24.pl/swiat/wielka-brytania-nabozenstwa-blogoslawiace-pary-homoseksualne-w-kosciele-anglii-st7440256,Kościół Anglii wprowadza nabożeństwa błogosławiące dla par homoseksualnych,"16 listopada 2023, 11:59","Pary homoseksualne należące do Kościoła Anglii będą mogły wziąć udział w specjalnych nabożeństwach błogosławiących ich związki. Choć formalnie nie będą to śluby, pewne ich elementy będą przypominać ceremonie zawarcia związku małżeńskiego. Możliwość organizacji nabożeństw zostanie wprowadzona na okres próbny.","Pary homoseksualne należące do Kościoła Anglii będą mogły brać udział w specjalnych nabożeństwach błogosławiących ich związki - poinformowano w wystosowanym w środę oświadczeniu tego największego z kościołów anglikańskich. Decyzję o ich wprowadzeniu podjęto w trakcie zorganizowanego tego dnia Synodu Generalnego Kościoła Anglii, czyli posiedzenia organu ustawodawczego Kościoła. Formalnie nie będą to śluby, jednak niektóre ich elementy, takie jak wymiana obrączek, odmówienie modlitwy za partnerów, uzyskanie błogosławieństwa kapłana, czy rozrzucenie konfetti przypominać będą konwencjonalne ceremonie zawarcia związku małżeńskiego w Kościele Anglii. Nabożeństwa mają być oparte o zbiór Modlitw Miłości i Wiary, które - jak wyjaśnia Kościół Anglii - są zbiorem ""modlitw, czytań i innych materiałów do modlitwy z (udziałem par – red.) i za pary tej samej płci, które się kochają i które pragną dziękować za tę miłość, i zaznaczać ją w wierze przed Bogiem"". Jak zaznaczono w treści wystosowanego przez Kościół oświadczenia, rozwiązanie wprowadzono obecnie na okres próbny, dzięki czemu odprawianie nabożeństw błogosławiących związki par tej samej płci będzie mogło odbywać się równolegle z procesem ubiegania się o ich stałe zatwierdzenie. Choć w trakcie Synodu Generalnego nie zadecydowano, kiedy dokładnie możliwe będzie rozpoczęcie organizowania nabożeństw, przewiduje się, że nastąpi to w najbliższych tygodniach - informuje BBC. Plan wprowadzenia specjalnych nabożeństw dla homoseksualnych par Kościół Anglii zapowiedział jeszcze na początku tego roku. Wówczas opowiedział się on zarazem przeciwko zezwoleniu parom tej samej płci na zawieranie ślubów sakralnych, argumentując, że zgodnie z nauką Kościoła małżeństwo zarezerwowane jest dla związku kobiety i mężczyzny. ZOBACZ TEŻ: Kościół Anglii rozważy użycie neutralnych pod względem płci słów na określenie Boga Środowa decyzja kościoła spotkała się rozbieżnymi ocenami. Biskup Oksfordu, wielebny Stephen Croft, który opowiadał się za zmianą dotychczasowego stanowiska Kościoła w sprawie związków homoseksualnych, stwierdził, że jest nią ""zachwycony"". - Mam nadzieję, że (nabożeństwom - red.) będzie towarzyszyła podobna radość i podobne utwierdzenie się (w relacji, co w przypadku małżeństw - red.), a ci, którzy przyjdą, by wziąć udział w tych nabożeństwach, w pełni poczują się mile widziani w życiu Kościoła - powiedział. Inaczej wprowadzenie nabożeństw postrzega Jayne Ozanne, działaczka na rzecz osób LGBTQ+, która zasiada w Synodzie Generalnym Kościoła Anglii. Zaapelowała do jego przedstawicieli o zmianę swojego stanowiska i zezwolenie na zawieranie małżeństw przez homoseksualnych wiernych. - Kościół Anglii pozostaje głęboko homofobiczny, niezależnie od tego, co mówią biskupi i arcybiskupi. Obawiam się, że znaczna część narodu oceni Kościół jako obelżywy, obłudny i pozbawiony miłości, i, niestety, będą mieć rację - stwierdziła, cytowana przez BBC. Kościół Anglii nie jest pierwszym kościołem anglikańskim, który zdecydował się na wprowadzenie nabożeństw błogosławiących związki jednopłciowe zamiast zezwolenia na udzielanie im tradycyjnych ślubów. Podobne rozwiązanie funkcjonuje już w Kościele Anglikańskim w Walii. Spośród największych Kościołów w Wielkiej Brytanii na zawarcie sakralnego związku małżeńskiego przez pary jednopłciowe zezwalają natomiast Szkocki Kościół Episkopalny oraz prezbiteriański Kościół Szkocji. ZOBACZ TEŻ: Kościół Anglii wzywa do doceniania singli: Jezus też żył samotnie"
https://tvn24.pl/swiat/anglia-morderstwo-brianny-ghey-rusza-proces-oskarzonych-16-latkow-st7456741,"Transpłciowa nastolatka zamordowana w parku. Rusza proces oskarżonych, to jej rówieśnicy","27 listopada 2023, 12:49","W poniedziałek rozpoczyna się proces dwojga nastolatków, którym postawiono zarzut zabójstwa 16-letniej Brianny Ghey spod Manchesteru, identyfikującej się jako osoba transpłciowa - informuje ""Independent"". Oskarżeni nie przyznają się do winy.","Brianna Ghey została znaleziona z wieloma ranami kłutymi na ścieżce w Linear Park w Culcheth niedaleko Manchesteru w połowie lutego bieżącego roku. Zmarła na miejscu. Bezpośrednio po tragedii policja określiła atak, jako ""naprawdę okropny"". Wieczorem następnego dnia poinformowano o aresztowaniu 15-letniego chłopaka i 15-letniej dziewczyny pod zarzutem zabójstwa Brianny. ""Independent"" informuje, że oskarżeni obecnie mają po 16 lat. Ich personalia nie zostały ujawnione. Wiadomo, że dziewczyna pochodzi z Warrington, a chłopak z Leigh, czyli miejscowości położonych między Manchesterem a Liverpoolem. Policja początkowo oświadczyła, że nie ma dowodów sugerujących, że okoliczności śmierci transpłciowej Ghey były motywowane nienawiścią. W późniejszym komunikacie dodano, że badane są wszystkie możliwe motywy morderstwa. Do tej pory nie udało się jednak ustalić, co było przyczyną tragedii. Według ""Independent"" 27 listopada oboje oskarżeni mieli stawić się na rozprawie rozpoczynającej ich proces. Ma on potrwać około trzech-czterech tygodni. Nastolatkowie nie przyznają się do winy. Oboje przebywają w ośrodkach dla młodzieży. ZOBACZ TEŻ: Już 15 nastolatków zamordowanych w tym roku w Londynie. Prawie wszyscy zginęli od noża"
https://tvn24.pl/premium/rzecznik-praw-dziecka-mikolaj-pawlak-co-zrobil-przez-piec-lat-kadencji-st7453999,N/A,N/A,"- Prawda jest taka, że przez pięć lat dzieci nie miały rzecznika - podsumowuje Mikołaja Pawlaka jego poprzednik na stanowisku RPD Marek Michalak. Za ostro? Niekoniecznie. Podczas swojej kadencji Pawlak zasłynął m.in. mówieniem o tym, że edukatorzy seksualni rozdają dzieciom tabletki na zmianę płci albo że klapsy nie są złe. Jeśli bronił dzieci, to tych nienarodzonych. A to wciąż nie wszystko.","Poniedziałek, 27 listopada, posiedzenie sejmowych komisji. Monika Horna-Cieślak, jedyna kandydatka parlamentarnej większości na stanowisko Rzecznika Praw Dziecka, uzyskuje poparcie. Teraz przed nią już tylko głosowanie Sejmu - dziś, 28 listopada. Kandydatką KO, Lewicy i Trzeciej Drogi mecenas Monika Horna-Cieślak została zaledwie tydzień wcześniej - w poniedziałek, 20 listopada. Już tego dnia politycy koalicji nie mogli się jej nachwalić. ""Wiedza, przygotowanie zawodowe i kilkunastoletnie doświadczenie wsparte rekomendacjami organizacji pozarządowych dają gwarancje, że to najlepszy wybór"" - napisał na portalu X (dawniej Twitter) Borys Budka. Horna-Cieślak od lat zajmuje się ochroną praw dzieci. - Zaczęłam, kiedy miałam 19 lat - mówi kandydatka. - Po maturze byłam wolontariuszką w fundacji Dzieci Niczyje (obecnie: Dajemy Dzieciom Siłę - red.), później zaczęłam współpracę z działem prawnym Komitetu Ochrony Praw Dziecka. Na stanowisko rekomendowała ją Naczelna Rada Adwokacka (mecenas jest członkinią Komisji Praw Człowieka przy NRA), a także organizacje młodzieżowe, m.in.: Nastoletni Azyl, fundacja Autism Team czy Idź Pobiegaj. Kandydatka jest również współautorką nowelizacji Kodeksu rodzinnego i opiekuńczego zwanej ""ustawą Kamilka"". Nowelizacja ma wzmacniać ochronę dzieci przed przemocą, a jej projekt został złożony w Sejmie kilka dni po śmierci 8-letniego Kamila z Częstochowy maltretowanego przez ojczyma. CZYTAJ TAKŻE: KAMIL CIERPIAŁ TYLE DNI. A GDZIE WY WTEDY BYLIŚCIE? >>> Wybór Hornej-Cieślak na kandydatkę sejmowej większości na stanowisko Rzecznika Praw Dziecka skomentował na portalu X także Arkadiusz Myrcha, poseł KO i przewodniczący Komisji Sprawiedliwości. ""Pani mecenas Monika Horna-Cieślak (...) ma znakomitą kartę. Jest kompetentna, a do tego lubiana i szanowana przez młodzież. Krótko mówiąc - jest całkowitym przeciwieństwem Pana Pawlaka"" (czyli dotychczasowego RPD). ""Gdy ze stanowiska Rzecznika Praw Dziecka zniknie przebieraniec, a jego miejsce zajmie kompetentna osoba, akceptująca i szanująca każde dziecko, dbająca o jego prawa i reagująca na przemoc, będziemy mogli zapomnieć, że naszym dzieciom przytrafił się Mikołaj Pawlak"" - pisała z kolei Dorota Łoboda, w odpowiedzi na słowa felietonu Pawlaka w tygodniku ""Niedziela"". Czym ustępujący rzecznik praw dziecka Mikołaj Pawlak zasłużył sobie na tak ostre oceny?"
https://tvn24.pl/swiat/rosja-ruch-lgbt-uznany-za-ekstremistyczny-przez-sad-najwyzszy-aktywisci-obawiaja-sie-represji-st7463215,"""Ruch LGBT"" uznany w Rosji za ekstremistyczny. Po wyroku Sądu Najwyższego narastają obawy o represje","30 listopada 2023, 17:01","Sąd Najwyższy Federacji Rosyjskiej uznał ""ruch LGBT"" za organizację ekstremistyczną. To wynik wniosku złożonego przez rosyjskie ministerstwo sprawiedliwości, które dostrzegało w nim ""podżeganie do niezgody społecznej i religijnej"". Wyrok to kolejny element represji wobec społeczności LGBT, a aktywiści broniący jej praw obawiają się fali aresztowań.","W czwartek w Sądzie Najwyższym w Moskwie zapadł wyrok, zgodnie z którym ""międzynarodowy ruch LGBT"" jest organizacją ekstremistyczną i za ekstremistów powinni być uznawani aktywiści działający na rzecz praw osób tej społeczności. Zakazał jednocześnie ich działalności na terytorium Federacji Rosyjskiej. Decyzja sądu to wynik wniosku skierowanego 17 listopada przez rosyjskie ministerstwo sprawiedliwości. Argumentowało ono, bez podawania konkretnych przykładów, że w działaniach ruchu LGBT w Rosji zidentyfikowano ""różne oznaki i przejawy orientacji ekstremistycznej, w tym podżeganie do niezgody społecznej i religijnej"". ZOBACZ TEŻ: Duma Państwowa uchwaliła ustawę zakazującą ""zmiany płci"", czyli korekty płci Wyrok Sądu Najwyższego to jeden z elementów narastających w Rosji represji związanych z orientacją seksualną i tożsamością płciową. W kraju każde działanie, które zostanie uznane za ""promocję homoseksualizmu"", jest karane wysoką grzywną, a od tego roku korekta płci jest zakazana. Aktywiści LGBT obawiają się, że w związku z decyzją sądu będą grozić im aresztowania. - Oczywiście to bardzo niepokojące i nie pamiętam, by zagrożenie było kiedykolwiek tak poważne i realne - mówił kilka dni temu w rozmowie z agencją Reutera Aleksiej Siergiejew, aktywista z Sankt Petersburga. Według niego wniosek do sądu ze strony ministerstwa związany jest z wyborami prezydenckimi zaplanowanymi na marzec, w których Władimir Putin będzie ubiegać się o reelekcję i prawdopodobnie ją uzyska. - Gdyby nie miało to efektu propagandowego, (...) mało prawdopodobne jest, że ktokolwiek by to zrobił - ocenił. Podobnie uważa transpłciowa aktywistka Ada Blakewell. - On (Putin - red.) prowadzi już kampanię wyborczą, (...) maksymalnie przestrzegał konserwatywnych wartości, mówiąc, że rodzina jest dla nas ważna, że musimy zachować to, co mieliśmy. A na arenie międzynarodowej (...) zawsze powtarzał, że osoby LGBT (...) są chronione przez prawo i że wszyscy mamy równe prawa - zauważyła. - To (decyzja sądu - red.) nie są równe prawa. To pokazuje, że delikatnie mówiąc, jesteśmy tu nie tylko niepotrzebni, ale mamy tu umrzeć - stwierdziła. ZOBACZ TEŻ: Rosyjski parlament za zaostrzeniem przepisów zakazujących ""propagandy LGBT"""
https://tvn24.pl/swiat/nepal-pierwszy-w-kraju-slub-osob-tej-samej-plci-st7463514,Nepal. Pierwszy w kraju ślub osób tej samej płci,"30 listopada 2023, 19:37","W Nepalu odbył się pierwszy w kraju ślub osób tej samej płci - poinformował w czwartek portal stacji CNN, powołując się na lokalne władze i środowiska aktywistów LGBTQ.","- Wydaliśmy parze akt rejestracji małżeństwa, biorąc pod uwagę postanowienie Sądu Najwyższego i instrukcje odpowiednich władz rządowych - powiedział Hem Raj Kafle, główny urzędnik gminy wiejskiej Dordi. Przed pięcioma miesiącami nepalski Sąd Najwyższy wydał tymczasowe zarządzenie, które otworzyło parom homoseksualnym możliwość zawierania formalnych związków. Małżeństwo zawarli 36-letnia Maya, która urodziła się jako mężczyzna Ram Bahadur Gurung, oraz 26-letni Surendra Pandey. W 2016 roku zawarli ślub zgodny z hinduistycznymi rytuałami. Sunil Babu Pant, założyciel Blue Diamond Society, wiodącej organizacji na rzecz praw LGBTQ w Nepalu, powiedział, że zawarcie formalnego związku ""otworzy partnerom drzwi do wspólnego otwierania rachunków bankowych czy posiadania i przenoszenia własności"". W Azji poza Nepalem tylko na Tajwanie zalegalizowano małżeństwa osób tej samej płci. Nepal, w którym większość stanowią hinduiści, staje się coraz bardziej liberalny od czasu zakończenia trwającej dekadę rebelii maoistowskiej w 2006 roku - zauważył CNN. W 2007 roku zniesiono 239-letnią monarchię hinduistyczną."
https://tvn24.pl/kultura-i-styl/usa-billie-eilish-coming-out-myslalam-ze-to-oczywiste-prosze-zostawmy-juz-ten-temat-st7514018,"Media piszą o coming oucie Billie Eilish. ""Myślałam, że to oczywiste""","5 grudnia 2023, 18:05","Kobiety pociągają mnie fizycznie. Ale jestem też onieśmielona nimi, ich pięknem i ich obecnością - opowiadała w ostatnim wywiadzie dla ""Variety"" Billie Eilish. Wypowiedź ta została powszechnie uznana za coming out artystki, co ona sama odebrała jednak z mieszanymi uczuciami. - Nie miałam takich intencji. Myślałam, że to oczywiste - stwierdziła kilka dni później 21-latka, krytykując magazyn za to, że nie ""pytał o to, co naprawdę ważne"".","Billie Eilish mówiła m.in. o swojej orientacji seksualnej w wywiadzie, który ukazał się w listopadowym wydaniu magazynu ""Variety"". - Nigdy tak naprawdę nie czułam, że potrafię dobrze nawiązać kontakt z dziewczynami. Ale bardzo je kocham, naprawdę mnie pociągają - nie ukrywała 21-latka. W dalszej części rozmowy dodała, że w jej życiu funkcjonują ""głębokie relacje z kobietami, zarówno z grona przyjaciół, jak i rodziny"" - Pociągają mnie fizycznie. Ale jestem też onieśmielona nimi, ich pięknem i ich obecnością - zaznaczała wokalistka. 2 grudnia Billie Eilish pojawiła się na organizowanym przez ""Variety"" wydarzeniu w Los Angeles. Zapytana przez dziennikarzy, czy w rozmowie celowo dokonała coming outu, gwiazda wydała się zaskoczona. - Nie, nie miałam takich intencji. Ale myślałam, że to oczywiste - stwierdziła, odnosząc się do swojej orientacji seksualnej. BBC pisze wręcz, że celebrytka między wierszami ""oskarżyła"" magazyn, że błędnie zinterpretował tę wypowiedź jako jej ""wyautowanie"". Piosenkarka podkreśliła, że ""nie zdawała sobie nawet sprawy, iż ludzie nie wiedzieli"", jaka jest jej orientacja. - Po prostu nie chce mi się w to wierzyć. Myślę sobie tak: Dlaczego nie możemy po prostu istnieć? Robię to (interesuję się kobietami - red.) od dłuższego czasu, po prostu o tym nie opowiadałam. Ups - stwierdziła Billie Eilish. - Jednak po tym, jak przeczytałam ten artykuł, pomyślałam: Wychodzi więc na to, że dziś jest dzień mojego coming outu. Okej, super. Jestem podekscytowana, bo widzę, że ludzie nie wiedzieli, a teraz już wiedzą. Tak, interesują mnie dziewczyny - kontynuowała. W niedzielę artystka ponownie odniosła się do wywiadu w ""Variety"", krytykując magazyn za sposób, w jaki przedstawiła ich rozmowę. ""Dziękuję, 'Variety', za nagrodę i za to, że wyautowaliście mnie na czerwonym dywanie, zamiast porozmawiać o tym, co jest naprawdę ważne"", napisała. ""Lubię chłopaków i dziewczyny, proszę, zostawmy już ten temat. Naprawdę, kogo to obchodzi"", dodała 21-latka. ZOBACZ TEŻ: ""Pięć lat równaliście mnie z ziemią"". Ostre słowa Billie Eilish do krytyków W marcu 2022 roku Billie Eilish otrzymała, wraz ze swoim bratem Finneasem, Oscara za utwór ""No Time To Die"", motyw muzyczny z filmu ""Nie czas umierać"", czyli najnowszej odsłony przygód Jamesa Bonda. Amerykańska wokalistka (rocznik 2001 - red.) stała się tym samym pierwszą osobą urodzoną w XXI wieku, która została wyróżniona tą najbardziej prestiżową nagrodą w branży filmowej. W grudniu 2022 roku w rozmowie z BBC wokalistka opowiadała o początkach swojej kariery i trudnym okresie dojrzewania. Pierwszy utwór, ""Ocean Eyes"", który stał się potem światowym hitem, opublikowała w serwisie SoundCloud, gdy miała 14 lat. Tekst piosenki napisał jej brat, a Billie Eilish wrzuciła go do sieci, by pochwalić się swojemu nauczycielowi tańca. Piosenkę szybko usłyszały miliony użytkowników, a z artystką zaczęli kontaktować się przedstawiciele wytwórni muzycznych. ZOBACZ TEŻ: Kazik Staszewski rezygnuje z ""trzeciej trucizny"". Dwie już pożegnał"
https://tvn24.pl/polska/sejm-powstal-zespol-ds-rownouprawnienia-spolecznosci-lgbt-st7518788,W Sejmie powstał zespół ds. równouprawnienia społeczności LGBT+,"6 grudnia 2023, 14:52","Krzysztof Śmiszek z Lewicy stanął na czele parlamentarnego zespołu do spraw równouprawnienia społeczności LGBT+. ""Roboty będzie wiele, bo ostatnie lata to głównie nienawiść, poniewieranie drugim człowiekiem. Czas na równość!"" - napisał polityk na platformie X (dawniej Twitter).","W środę w Sejmie ukonstytuował się parlamentarny zespół do spraw równouprawnienia społeczności LGBT+. Przewodniczącym został poseł Lewicy Krzysztof Śmiszek, a jego zastępcą - posłanka Anna Maria-Żukowska, również z Lewicy. Czytaj też: Wyrok w sprawie homofobicznej furgonetki. Kierowcę czekają prace społeczne ""Dziękuję koleżankom i kolegom za powierzenie mi funkcji przewodniczącego. Roboty będzie wiele, bo ostatnie lata to głównie nienawiść, poniewieranie drugim człowiekiem. Czas na równość!"" - napisał na platformie X (dawniej Twitter) poseł Śmiszek. Zdjęcie z prac nad utworzeniem zespołu opublikowała w środę w mediach społecznościowych Barbara Nowacka, posłanka Koalicji Obywatelskiej. Do zespołu weszło 24 posłów i jeden senator. Wiceprzewodniczącymi zespołu zostali: Marcin Józefaciuk (KO), Jolanta Niezgodzka (KO), Wioleta Tomczak (Polska 2050-TD) oraz Anna Maria Żukowska (Lewica). W zespole są też m.in.: Aleksandra Gajewska (KO), Wanda Nowicka (Lewica), Joanna Scheuring-Wielgus (Lewica), Agnieszka Dziemianowicz-Bąk (Lewica), Klaudia Jachira (KO), Barbara Nowacka (KO) oraz Franciszek Sterczewski (KO). Czytaj też: ""Ruch LGBT"" uznany w Rosji za ekstremistyczny. Po wyroku Sądu Najwyższego narastają obawy o represje To już druga kadencja polskiego Sejmu, w której został powołany taki zespół parlamentarny. Poprzedni skład ukonstytuował się w 2019 roku i również wtedy Krzysztof Śmiszek został wybrany na przewodniczącego tej grupy. ""Właśnie ukonstytuował się pierwszy w historii Parlamentarny Zespół ds. Równouprawnienia Społeczności LGBT+. Krzysztof Śmiszek został wybrany na przewodniczącego. Zapowiada ścisłą współpracę z organizacjami społecznymi i przygotowanie ustaw wspierających i chroniących osoby LGBT+"" - pisał w 2019 roku ówczesny poseł Lewicy Maciej Gdula."
https://tvn24.pl/polska/zwiazki-jednoplciowe-w-polsce-przelomowy-wyrok-etpc-w-strasburgu-st7536497,Przełomowy wyrok ETPC w Strasburgu w sprawie związków jednopłciowych w Polsce,"12 grudnia 2023, 12:14","Europejski Trybunał Praw Człowieka w Strasburgu orzekł, że Polska naruszyła Europejską Konwencję Praw Człowieka, nie wywiązując się z ""obowiązku zapewnienia skarżącym uznania i ochrony ich związków jednopłciowych"". Skargę przeciwko państwu polskiemu w 2017 roku wniosło pięć par.","We wtorek Europejski Trybunał Praw Człowieka w Strasburgu stosunkiem sześciu głosów do jednego orzekł, iż brak regulacji związków jednopłciowych w Polsce stanowi naruszenie art. 8. Europejskiej Konwencji Praw Człowieka (prawo do poszanowania życia prywatnego i rodzinnego) w powiązaniu z art. 14 dotyczącym dyskryminacji. ""Trybunał uznał, że państwo polskie nie wywiązało się z obowiązku zapewnienia skarżącym uznania i ochrony ich związków jednopłciowych. Uchybienie to spowodowało niezdolność skarżących do uregulowania podstawowych aspektów ich życia i stanowiło naruszenie ich prawa do poszanowania życia seksualnego"" - wskazano w wyroku. Sprawa dotyczy braku prawnego uznania i ochrony par jednopłciowych w Polsce. Jak wskazał Trybunał, małżeństwo w Polsce może być zawarte tylko między kobietą i mężczyzną i jest jedyną drogą sformalizowania związku. Skargę przeciwko państwu polskiemu w 2017 roku złożyło pięć par jednopłciowych z Polski. Jeden ze skarżących, Krzysztof Alcer, odniósł się do oczekiwanego wyroku ETPC w poniedziałkowym wpisie na portalu X. ""Jutro w czasie exposè Donalda Tuska Europejski Trybunał Praw Człowieka wyda wyrok w mojej i mojego narzeczonego sprawie"" - wskazał. ""My tymczasem będziemy u umówionego dawno temu notariusza, żeby mieć nasz nowy dom. Tyle zmian na raz!"" - dodał. ""Dla mnie jest to jeden z najbardziej historycznych momentów polskiego ruchu LGBT. Dzieje się historia. I do tego ten zbieg okoliczności, że tego samego dnia swoje exposé wygłasza Donald Tusk, premier nowego rządu prodemokratycznej koalicji, która szła do władzy z obietnicami przywrócenia w Polsce praworządności"" - skomentowała wyrok w rozmowie z ""Gazetą Wyborczą"" Mirosława Makuchowska, dyrektorka Kampanii przeciw Homofobii. ZOBACZ TEŻ: Lech Wałęsa wygrywa przed Europejskim Trybunałem Praw Człowieka w sprawie przeciwko Polsce"
https://tvn24.pl/programy/trybunal-w-strasburgu-i-historyczny-wyrok-st7543463,Trybunał w Strasburgu i historyczny wyrok,"14 grudnia 2023, 7:12","Polska naruszyła art. 8 Europejskiej Konwencji Praw Człowieka poprzez brak uznania i ochrony  związków jednopłciowych – orzekł Trybunał w Strasburgu. Co ten wyrok oznacza w praktyce? Polski rząd musi wprowadzić jakąś formę regulacji, która pozwoli takim parom zalegalizować swój związek. Materiał Aleksandry Kąkol.",N/A
https://tvn24.pl/swiat/wielka-brytaniakosciol-anglii-rozpoczal-udzielanie-blogoslawienstw-parom-jednoplciowym-st7548708,Kościół Anglii rozpoczął udzielanie błogosławieństw parom jednopłciowym,"17 grudnia 2023, 19:12","Kościół Anglii rozpoczął w niedzielę udzielanie błogosławieństw parom jednopłciowym. Ma to związek z podjętą w lutym tego roku kompromisowej decyzji, na mocy której utrzymano doktrynę mówiącą, że małżeństwo jest związkiem mężczyzny i kobiety, ale zgodzono się na błogosławieństwa dla par jednopłciowych.","Stosunek do związków par jednopłciowych od lat mocno dzieli Kościół Anglii. Istotnym czynnikiem jest też to, że ewentualne zezwolenie na udzielanie ślubów kościelnych takim parom spowodowałoby rozłam we Wspólnocie Anglikańskiej i bardziej konserwatywne Kościoły, zwłaszcza z krajów afrykańskich, przestałyby uznawać prymat arcybiskupa Canterbury. W lutym podczas synodu Kościoła Anglii wypracowano kompromisową propozycję, zgadzając się tylko na błogosławieństwa takich par, bez zmiany doktryny w kwestii definicji małżeństwa. Propozycja budziła sprzeciw zarówno konserwatystów, którzy uważają, że idzie zbyt daleko, jak i liberałów, twierdzących, że jest niewystarczająca, ale ostatecznie wszystkie trzy izby synodu - biskupów, duchownych i świeckich - poparły w głosowaniach wniosek.

Zgodnie z przyjętą decyzją, pary tej samej płci po wzięciu ślubu cywilnego lub zawarciu zarejestrowanego związku partnerskiego mogły udać się do kościołów anglikańskich na nabożeństwa, obejmujące modlitwy poświęcenia, podziękowania i błogosławieństwa. W miniony wtorek izba biskupów synodu zatwierdziła tę decyzję oraz tekst błogosławieństwa i wskazała, że błogosławieństwa mogą być udzielane począwszy od tej niedzieli."
